## **Obec Stará Ves**

Na potoku starovesském který pod Helkovicemi u tak zv Šachovce do potoku Vošmendy se vlévá v širokém svahovytém údolí v nadmořské výši 407 – 678 m rozložena jest obec Stará Ves. Že tato
při potoku v údolí i po stráních rozložena jest říká se odpradávna hoření části Hořenec, dolení části Dolenec. Odlehlé místo jsou končiny zvané za doly naproti stanovské Peci. Celková výměra obce jest 333 ha 33a. Orné půdy 207 ha, 4 a, Luk 44 ha 55 a, Lesů 50 ha 42 a, Zastavené plochy, neplodné
a cest 1602 a. Veřejné budovy škola a hasičské skladiště. Starobylá stavení: č. 10, 33, 58 a 27.
Obec přísluší okresnímu hejtmanství Jilemnice, Berní úřad Vysoké n/J. Okresní výbor tamtéž rovněž okres soud. Okres finanční ředitelství Semile. Železniční stanici jest Jablonec n/J.
Podle náboženského vyznání je čechoslováku 235. Náležejí farnímu úřadu v Držkově biskupství
Turnov. Římských katolíků 73 a náležejí farnímu úřadu ve Vysokém n/J. biskupství Litoměřice.
Ostatní bez vyznání.
Spolky v obci jsou: Hasičský založený r. 1904. Hospodářský založen r. 1901. Čtenářskoochotnický spolek Snaha založen r. 1897 znovu 1919 a Spořitelní a záložní spolek r. 1910. Družstvo Pecnářské r. 1910. Obecní správa jest: Čeněk Večerník č. 20 starosta

Václav Večerník č. 39 rádní

Jan Petruška č. 18 náměstek
Frant. Polouprutský č. 11 rádní
Josef Hladík č. 35 výbor
Frant. Zeman č. 84
Frant. Šalda č. 72

Josef Bouzek č. 65
Karel Koldovský č. 16
Kamil Vodseďálek č. 62

Oldřich Ducháček č. 14

Antonín Koldovský č. 1


Podle sčítání lidu r. 19 [16/2] 21 má obec obyvatel: mužů 177, žen 200, úhrn 377.


Obec Stará Ves ač hluboko v horách položena jest obcí téměř čistě rolnickou (ve znaku má snop)
Obyvatelstvo zabývá se tedy většinou zemědělstvím. Dále jest zde navlek skleněných koral jež se sem dovážejí většinou ze Zásady. Jistá část obyvatelstva jest zaměstnána v tkalcovně firmě Kramář
a spol ve Vysokém n/J.
R. 1922 zvlášť se zde mnoho koral navléklo. A mnoho se od navleku platilo. Jen v č. 27 a 82 se tehdy nenavlékalo. Tehdy byli faktoři: Bohumil Bouzek č. 65

František Polouprutský č. 11
Sta nislav Housa č. 21

Otakar Novák č. 44

Josef Liška č. 66

Milolav Vodseďálek č. 10
Stanislav Čivrný č. 64
František Housa č. 75


## **Z minulostí obce**

_Zapomenuto na vás předcí milí jen kniha tato svědčí o vás že jste kdysi tady byli._


Z úředních pramenů nelze zjistiti kdo založil Starou Ves a kdy se tak stalo. Jisto však jest že začátek její sahá hluboko do šerého středověku což dokazují místní jména: Křib a Kosnice. Křib značí ve
staré češtině hřbitov, a posud chce li někdo říci o někom že již jest mrtev řekne: Ten už je dávno ve Křibě. Vršek pak Kosnice jenž v pověstném Josefínském Katastru nazván Kosnice skrývá v sobě
také něco podobného. Snad samo jméno značí něco novějšího neboť domek č. 24 byl dle pověstí obecní chalupou a ještě do r. 1835 byl na jeho střeše zvonek. Možná tedy že sem odstěhovali nebožtíka a odtud teprve do Vysokého na hřbitov. Ale již v dobách pohanských bylo zde cos podobného
snad nějaké žároviště a pohřebiště popelnic. Dle povídání starých bylo toto pohřebiště na místě
Čermákových domů. Tedy č. 22, 23, 75 a 84. Když se r. 1835 stavěla zvonice jenž stojí v samém vrchu vršku jmenovaného nalezl se při kopání základů podle očitého svědka Jana Nováka č. 20
pozdějšího zvoníka neolitý baňatý hrnec s popelem. Totiž staroslovanská popelnice. Bohužel že ji zrovna rozbili. Dle svědectví znalců a podle tohoto jest Stará Ves osada opravdu stará.
Tato osada zaujímala až do století XIV. i nynější vysocká Hlavišťata a jmenovala se snad Vysoké nebo Vysoká Ves neb tak nějak. Domy stály prý většinou v tomto hořením konci a dole a v samém vrchu byl les. Přesto však se udává za stavení první základní pozdější č. 34 u Vitošů (nyní spále niště). Vystavěl prý ho uhlíř skutečně za panování Oldřicha knížete českého jenž panoval
v letech 1012 – 1037. Žil v dříve uvedené vsi jakýsi uhlíř jmenem Havel Pavlata. Dle mnohých zápisů v starých knihách pálil Havel neb Havlas Pavlata milíře i v Rokytnici a tedy v celém okolí.
Tehdy byli prý takové mrazi že medvěd přišel se k jeho milíři ohřáti a on mu házel kousky chleba.
Medvěd přišel podruhé zas a přicházel i častěji a pomalu krotl takže za nějaký čas mohl ho Havlata dovésti do Turnova a odtud až do Prahy ke knížeti. Tento Pavlata zemřel maje věku stopatnácti let a jest to on jehož má Vysoké neprávem ve znaku. Obyvatelstvo této osady živilo se asi (mnoho
ho jistě nebylo) bídným rolnictvím a později pálením dřevěného uhlí v milířích aneb bylo zaměstnáno v hutích v Roprachticích, Navarově, Svárově, Havírně, Držkově, Sklenařicích, Hamrech a Stanově, (Pec) (Bramberk u Pece spravně Branntberg=vypálený kopec). Tedy kopec z něhož byl les spálen v huti. Rovněž jmeno staroveského druhého potoka Vošmenda správně Waschmehlt = Praní
rudy. Také v Helkovicích bylo cos takového: Šachovec = Šachtovec = šachta. V těchto místech dobývalo se železo, měď, stříbro (Stříbrník pod Lhotkou.) a zlato (Zlatník potok ve Zlaté Olešnici).
V těchto dobách bylo okolí nynější Staré Vsi, Stanova (nesprávně Stan nový od hlídky na zemské stezce [nynější stanovská trhovice]) Pasek a jiných okolních míst porostlé ohromným pralesem
pohraničním.
Prvotní slovanské obyvatelstvo našeho okolí bylo pohanské. Prvou rozšiřovatelkou křesťanství byla tu kněžna Přibislava, sestra sv. Václava, provdaná za knížete Charvatu v severovýchodních
Čechách usedlých, ku které se matka její Drahomíra po zavraždění sv. Václava utekla. Křesťanství šířilo se ze vnitřku Čech až ke hranicím, čemuž však pohané všemožně se bránili. Dle zprávi kronikáře Václava Hájka z Libočan pohané horští r. 973 po řece Jizeře táhli proti svým pokřestěným
sousedům, byli však kdesi u Mladé Boleslavě poraženi.
R. 1110 vtrhli do Čech Poláci ale museli před přesilou Čechu ustoupiti a ustupovali naším okolím kde byla zemská stezka Čechové však je dohonili mezi Starou Vsí a Ruprechticemi na tak zv Humberku (dnes Humburk) kdež se Poláci opevnili. Čechové ač byli po pochodu dali se do nich a následkem unavení jsou poraženi. Poláci však proto stejně odtáhli domů.
Asi v letech 1360 uvedli sem páni z Waldsteina držitelé blízkého hradu Nistějky. (ve staré češtině kamna do nichž se přikládalo ze síně) německé skláře a sklenáře kteří založili v samém vrchu osadu


svou jenž nazvána po povýšení na městečko Hochstadt. Kostelík vysocký jest vystavěn ovšem ze dřeva r. 1380. prý z kaple. Z těchto sklenářů jednoho známe jmenem Mikuláše Guaissara jenž se
zavazuje smlouvou ze dne 15.listopadu r. 1377 že dodá Hanušovi Hlovovskému z Hlohova (Prus.
Slezsko) 3 200 skel kulatých do oken, vůz středopostní a vůz o letnicích. Toto německé městečko jsouc podporováno pány z Waldsteina kteří měli ovšem ze sklářství zisk šířilo se na úkor staré osady dolu a zaujalo časem celé místo jenž nazváno Hlavišťata a na Starověstě. Ta stará osada nazvána
pak na rozdíl od nové jenž byla již městem Stará Ves.
Farář v té době byl také občas povinen platiti tak zv desátek papežský, jenž byl ustanovován k rozličným účelům. V Čechách byl vybírán pro papeže a českého krále. Že to nebyl desátý díl z důchodů farních, možno najisto tvrditi. fara Vysocká odváděla ročně 4 – 4 1/2 groše, boskovská 6 gr.,
semilská 12 gr., brodská 3 gr., později pro chudobu nic, Loukovská rovněž nic.

### **Vrchnost do r. 1620**


Téměř celé území bývalých Charvatu (kmen na Jizeře.) přešlo z rukou králových v majetek Markvarticu a jích potomků pánů z Waldsteina, Wartenberga a Michalovic. Jen tu a tam jako malé ostrůvky nalézali se dvorce různých zemanů a klašterů. Příkladně v Jablonci n/J. byl klášter a ona část
Ruprechtic (Roprachtice neb Rochpratice) s kostelem naležela kterémus klášteru na Hradčanech.
Sklenařické Blansko byl také dvůr a podnes ukazují místo kde stál. Také ve Staré Vsi byl na Malé
Straně dvorec k němuž celá tato strana náležela. Nazván jest: dvůr Březákovský. Podnes u Březáků č. 44. Ten byl však lenem hradu Nistějky tehdy Nistěj. Tento hrad nebyl tak veliký ani tak pevný
jako sousední Navarov a byl prý od spodů kamenný a svrch dřevěný. Vystavěn v lese pomezním na obranu zemské stezky jenž vedla z Jičína na Turnov na Semile, Jesený po stanovských vrších přes
Sklenařice a Paseky k oné bílé skále jenž nazvána Hvězdou. To proto že zdaleka jsouc viditelna byla jaksi vodítkem kupců a jiných. Starší její jméno Žalov. Zhusta se však stávalo že takový rytíř ochránce stal se sám loupežníkem a přepadal kupce jedoucí sem ze Slezska nebo doň. Hrad Nistějka opraven na obranu před vpádem tatarským za krále Václava I. r. 1241. Po způsobu tehdejším nedáno mu
německé jméno aneb jestli dáno nevytlačilo pojmenování lidové jako jinde.
R. 1350 drželi zdejší krajinu páni z Waldsteina a Heník z Waldsteina vyskytuje se r. 1354 jako pán na Vysokém a Poniklém. Ten nejspíše vystavěl hrad celý od kamene. Potomci jeho byli Zdeněk
příjmím Dlouhý a Jindřich jinak Hynek. Mezi nimi stalo se rozdělení že onen měl Štěpanice a Poniklý, tento Vysoké a Jilemnici. Ale drželi vše společně. Jindřich Nistějka z Waldsteina připomíná se r. 1380 co pán na Navarově a r. 1399 na Moravě co spovědník kostela Olomouckého. Zemřev
r. 1410 zůstavil zboží okolo městečka Štok. Nistějka dostala se r. 1390 v držení pánu z Wartenberga.
Zdá se že drželi potomci Markvarticu ohromné své jmění ve svém rodě nedílně neb Hašek z Lemberka na Semilech, Jindřich z Waldštejna a Wartenberci jsou spolu v příbuzenstvů. Václav z Wartenberka na Nistějce vyskytuje se r. 1391 co podací pán na faře v Olešné (snad Olešnice) a r. 1392 s bratrem Vilémem na Vysokém poněvadž snad měli městečko na polovici. r. 1398 jejich bratr
Jindřich pán na Nistějce. Psal se také tak sedaje od r. 1402 na soudu zemském.
Učení Husovo způsobilo v Čechách pronikavé změny. Husitství zapouštělo v lidu pevné kořeny zejmena tam, kde vrchnosti byly téhož vyznání. Od r. 1422 vyskytuje se Václav či Vaněk z Jenštejna
pán na Nistějce rovněž horlivý účastník strany podobojí který tu ještě r. 1439 seděl. Tehdy vtrhli
Husité do blízkého Boskova (Bozkov) vyplenili kostel katolický, pak zapálili a kněze v nečistotě utopili. Také hrádek boskovský byl jimi zpustošen. Farní osada boskovská již zápisem cís. Sigmunda
z r. 1436. byla přidělena straně podobojí. V husitských válkách navraceje se Žižka z jedné výpravi


za cís. Sigmundem na Moravu tahl přes Krkonoše. Tehdy vzal zkázu onen klášter v Jablonci n/J.
a klášter panen řádu cisterciánského v Jilemnici a též z části zaniklo i zdejší rudařství. Nástupcem
Vaňka z Jenštejna byl syn Mikuláš který byl r. 1452 při volbě Jiřího z Poděbrad za správce zemského. (Jiří z Poděbrad a z Kunštátu byl též r. 1441 zvolen za hejtmana kraje Boleslavského.) Když r. 1459 bezdětek zemřel připadla Nistějka s vesnicemi králi Jiřímu který ji daroval Hanušovi z Hryzela. Proti darování vystoupil Arnošt nedílný bratr zemřelého. Spor ten zastával Jiřík z Křenice ale
není známo jak pochodili. R. 1511 připomíná se Nistějka co opuštěná a Vysoké s vesnicemi jako část panství Semilského dostala se koupí dne 15 [24/9] 14 panu Janu Svojanovskému z Bozkovic (na
Moravě) spolu s Navarovem za 6 000 kop gr. stříbrných. Smlouva jeho vložena do desk zemských ve čtvrtek po sv. Jakubu r. 1514 (15 [27/7] 14) a obnovena po shoření desk 31. ledna 1542. Jan Svojanovský horlivý utraguista a nepřítel českých bratří přikupováním rúzných statků v okolí upadl do velikých dluhů a že jmění svého udržeti nemohl a Navarova se Semilemi nezaplatil, nýbrž upsal celou
tu kupní cenu bratřím z Waldštejna kteří opětovně r. 1515 postoupili nároky své svému svaku Zikmundovi ze Smiřic. Úpadek Januv začal v červenci r. 1514 když někteří věřitelé jeho (bylo jích 19) hlavně Jan Waldštejn, Zikmund Smiřický a Václav Litevský ze Svinař na zaplacení dluhů doléhali
a on přinucen 28. července r. 1514 panství Hruboskalské jím odevzdati. K témuž náleželi tehdy
Semile tvrz i dvůr poplužní s poplužím, plat z městečka, domy, krámy, dvory, kmetci s platem a vesnicemi, Navarov zámek s městečkem Vysokým a pusté zámky: Nistějka, Rotštýn a Košťálov. Pan
Smiřický skoupil i od druhých přečetných věřitelů jích podili a práva na Hruboskalsku a příslušné kupní smlouvy přepsány po shoření desk do nových r. 1542. Když r. 1548 maje 80 let věků zemřel
dědil nejmladší syn Jindřich: Hrubou Skálu, Semily, Navarov, Hořice k čemuž přikoupil ještě Tros ky,
Lhotu Šárovcova, Milovice a Oulibice. Ku zaokrouhlení panství Semilského z freimarčil 18. května
1557 některé dědiny s Adamem z Wartmberka na Rohozci.
Wartmberkovi přišly takto: Tatobity celé s krčmou, Lestkov s krčmou, Kozákov, Volavce se dvěma krčmami Václaví, celou Chuchelnou s krčmou (Kuchelna) Sytové s krčmou, mlýn podboskovský dvůr březakovský vedle Staré Vsi, polovice Roprachtic s krčmou. (Druhá polovice náležela panu Arnoštu Jilemnickému.) Vyskeř s krčmou, a to vše s lidmi osedlými i neosedlými a zběhlými,
s robotami, s rozličnými dávkami, i s lesy, s Jizerou a se vším co k tomů náleží.
Pan Adam z Wartmberka asi rozdělil dvůr březákovský na pozdější tři grunty a usadil na ně některý ze svých poddaných.
Jindřich Smiřický ze Smiřic zemřel r. 15 [10/4] 69 . Jeho syn Zikmund narozen r. 1558 držel jmění společně s bratry: Jaroslavem, Janem, Albrechtem a Vladislavem a pozdějí sám. Jaroslav Jan Smiřický zemřel v Praze r. 15 [27/5] 88. Pani Smiřičtí byli horliví luteráni a dobří hospodáři a zakládali v pohraničních lesích nové osady. Zvláště Smržovka správně Morgenstern r. 1586 a asi současně dle
hustého jedloví Tanwaldem a také Thonwaldem zvaná. Zikmund ukládal každoročně ze statku svých 100 000 kop míšněk (?) čistého zisku. V horách těžil stříbro, železo a měď a při sepisování
berně r. 1603 přiznal se že na statcích jeho v Boleslavsku nachází se 1 571 poddaných, 113 poplatných komínu, 4 mistři ovčáčtí, 6 pacholků, 105 mlýnských kol a jeden židovský dům. Zemřel dne
16 [27/5] 08. Po něm jeho syn Jaroslav nar. 1587 † 16 [15/2] 11, po Jaroslavovi Albrecht Václav Smiřický z Nachoda jenž zemřel r. 16 23/4 14 maje věků 23 let. Po tomto třetí syn Zikmunduv Albrecht Jan
nar. 15 [17/12] 94, † 16 [18/11] 18. Tento byl zvolen od odbojných stavu v povstání proti králi Matiášovi za direktora. Po jeho smrtí vysvobodil Jindřich Oto z Wartmberka po jedenácte let na Kumburku
vězněnou jeho sestru Kateřinu Smiřickou. Domnívaje se že ona bude dědičkou všeho pojal jí za manželku. Ale proti tomu podala stížnost druhá sestra provdaná Slavatová z Košumberka. Wartenberk v Praze zajat a uvězněn a do Jičína přijela královská komise aby panství Kateřině jenž byla od
otce vyděděna zabavila. Tato když komise meškala v zámku vyhodila tento do povětří.


### **Regista**

Asi 30 kroků před okny v zahradě u navarovské hospody stávala starodávná budova dodnes Muškatýrna jmenovaná která v letech 1910 – 1911 rozbourána byla. V budově této od doby neznámé až do zrušení úřadu patrimonálních r. 1850 chovala se regesta t. j. uloženy zde byly gruntovní knihy
vesnic a městeček hradu Navarov poddaných. Tyto byly: Benessov, Blansko, Bohdalovicze, Bouniovsko, Borzkov, Bozkov, Blazzivky, Bratrzikov, Czikvásky, Czizzkov, Drzkov, Helikovice, Heratice,
Hrabisstt, Hamersk, Jesenej, Jilm, Jilov, Kamenice, Klinkovice, Komárov, Kuchelna, Kaplí, Kundratice, Kozákov, Lastiborz, Lhota, Loukovej, Louzznice, Olessnice zlatá, Plavy, Przíchovice, Przivlaky,
Podmoklice, Rejdice, Roprachtice, Roztoky, Rybnice, Salupice, Semil, Sitovej, Skály, Sklenarzice,
Slaný, Stará ves, Stanovej, Ssachovce, Ssumburk, Trzycz, Vysoké, Zásada.
Z těch regest zachovala se jedna jediná kniha nyní majetek archivu zemského muzea Království
Českého v Praze z let 1607 – 1627.

Zvláštnost teto staré knihy jest ta že jednotlivé zápisy běží za sebou jak který poddaný před regesta předstoupil bez ohledu na osadu z které byl. Tato gruntovní kniha která soudem Železnobrodským dne 10. června r. 1899 zemskému archivu k uschování zaslána byla a v Praze pod č. 3 383 zanešena jest není úplná, Schází začátek i konec. Z prvních 48 listu zachovalo se 5 takže listem 49
začíná pravidelné stránkování a končí listem 325. Zvláštní při tom jest že nikde v zápisech není pozorovati následky bitvy bělohorské. Z naší vsi zachovalo se zápisu 15 a sice č. 61, 82, 101, 107,
161, 173, 205, 255, 280, 297, 311, 311, 311, 325.


**Adam Lukássu z Sytové**
Letha 1608 v sobotu po Božím Těle u přítomností Prokopa rychtáře staroveského koupil mlejn a živnost od Matouše č. 61 mlynáře ze Staré Wsi za summu 35 kop grošu. č. 61.


**Matiej Brauk z Jesenýho a Havel Kleczata ze Staré Wsi.**
Letha 1610 po památce vstoupení Pána Krista v sobotu stala se smlouva celá a dokonalá mezi vejš psanými osobami že jsou statky svými frejmark učinili tak že Matěj Brouk na statek téhož Havla Klečaty dosednouti a von zase na jeho a na to týž Havel Klečata jemu 30 kop gr. přidati a co na těch obou
rolích ozimého seto jest to společně kliditi mají. Z těch 30 kop grošů při zápisu 13 kop a při příštích
Vánocích 5 kop gr. a v Hody Malý konečný v roce 7 kop gr. témuž Matějovi Broukovi vyplatiti má. Co se svršku při kterém statku dotýče toho jeden každý užíti má. Co se pak zádílku lidských dotýče ty
poněvadž jiným hospodářem ten statek opatrovati se má kteří seta žita po sklízení ještě jedním vobilím sývati budou. Stalo se leta se svrchu psaného. Téhož léta položil zavdavkem 13 kop gr. Vzal Matěj
Brouk. Více mu položil 2 kopy 30 gr. Vzato na dluh Matěje Brouka co za sůl dlužen byl a jiný dluh dojal Václav Pisař. Téhož leta v sobotu po památce Navštivení svaté Alžběty Matěj Brouk prodal vostatek sumi jež se mu dokládati mělo jakž to Pavel Smorádek rychtář Jesenský na pospiš podal jeho
14 a 1/2 kopy gr. sem psaným Havlu Klečatovi, abi tou většinou Matěj Brouk se spokojil za sumu hotových 11 kop gr. a tímto způsobem níže psaným z toho prodeje týmž dlužníkům jest od téhož
Havla Klečaty zaplaceno Pavlovi Smoráčkovi 3 kopy 42 gr. Samuelu Kohouškovi 3 kopy 20 gr, Tomáš
Kohoušek 3 kopy 15 gr. a Jakubovi Maloucovu 43 grošu suma 11 kop gr. Tak témuž Matěji Broukovi doplativši sumu na místě jeho rychtářovi Jesenskýmu osvědčení učinil. Zaplaceno.


**Petr Czermáku z Staré Vsi č. 101.**

Letha 1610 v sobotu po všech svatých koupil půl statku od Matěje Brouka z Staré Vsi za sumu
31 kop gr.


**Matiej Brauk z Staré Vsi. č. 107**
Letha 1611 v outerý po neděli smrtelné koupil krunt vod Adama Lukášova mlynáře z Staré Vsi za sumu hotových peněz 40 kop gr. Má zaplaceno.


**Freymark na statky Tomáše Deštkova s Mikulášem Sedlákovím z Staré Vsi č. 161**
Letha 1614 v sobotu po veliké noci Tomáš Deštkú a Matěj Sedlák dobrovolně učinili freymark o statky své na ten zpúsob, aby Matěj Sedláku Tomášovi na zlepšení jeho kruntu 30 kop gr. přidati
povinen byl.


**Urban Patoczka z Wysokýho č. 173**
Leta 1615 v zelený čtvrtek Urban Patočka z města Wysokého s Janem Machkovím z Staré Wsi předstoupil k registum a oznámení učinil že koupil grunt se vším příslušenstvím za sumu hotových peněz 60 kop gr.


**Pavel Stránskýho z Wolešnice č. 86**
Leta 1610 v pondělí po sv Stanislavu koupil krunt svrchu psaný Pavel od Jiry Kováře ve Staré Wsi za sumu 51 1/2 kopy gr. Zavdati má 20 kop. Při zápise 15 kop gr. Při sv Václavu 3 kopy gr. Ve hromnících nejprve příštích zavdavku doložiti 2 kopy. Vostatek na roky po dvou kopách gr. vyplatiti do
vyplnění. Přidá se mu: vovci 1, kohout 1, hak 1, sekera 1, brány 1. Žita co na vozím setého mimo jiných osob séci polovici. Jakže též mimo 1 1/2 k které Jira Kovář sobě obzvláště seti má spolu sets
mají. Louky ňáký kus kde sobě sou vobešli též společně na tento rok kliditi mají. Též kus pole nad tou lukou na troje vobili sobě vyminil. Toho do vydržení užíti má. S slad sp v týž den položil 15 kop
gr. Přijal Jiří Kovář.
Více položil 4 kopy. Letha 1612 položil 5 kop. Letha 1613 v soudě položil 2 kopy gr. Letha 1614 položil 2 kopi. Vše přijal Jiří Kovář.


**Jan Mlinářz z Staré Wsi č. 205**
Letha 1616 v úterý po sv Vítu odprodal Jan Machaček z Roztok kus pole v končinách staroveských
Janovi mlynáři staroveskému na kterých že by vokolo 5 korcu se vyseti mohlo za sumu hotových peněz 12 kop 30 gr. Stalo se u přítomností osob Housi handlíře, Jana Vavrova a Jakuba Kováře spolusoudních.


**Jan Michala Poledníkova č. 255**
Leta 1618 v sobotu po sv Martinovi podle dobrovolné smlouvy koupil statek vod Michala votce svýho na ten způsob, abi týž Jan Michala votce svýho s matkou svou a Matouše slepýho bratra a děti
v tom statku do smrti v ničem jim neubližuje dochovati povinen byl za sumu 40 M kop gr.


**Jirzik Matieje Vojáka z Staré Wsi č. 260**
Letha 1616 v sobotu den památný Hromnic Matěj Voják jinak Poledník z Staré Wsi předstoupivše před regista oznamuje pro velikou nestatečnost a nemožnost svou že statku svého déle opatrovati
nemůže a že jej Jiřiku synu svému za s [m] 85 kop gr. pouští.


**Jirzik Lusstinczu z Starý Wsi. č. 297**
Leta 1620 v středu den památný Simona a Judy Matěj Luštinců z Staré Wsi předstoupivše k registum žádal za poznamenání že jest Jiřikovi synu svému půl živnosti své prodal a nemaje toliko toho jediného syna avšak možnost s Jiřikem vyhražuje sobě, aby mocným hospodářem s manželkou
svou do smrtí zůstával za sumu 12 1/2 kopy gr. Na to zavdati 5 kop. Na roky dopláceti 1 kopu do


vyplnění. Přidano mu jakékoliv věci hospodářské se nalézající. Těch spolu užívati mají. A kdyby
Pán Bůh téhož Matěje Luštince z tohoto světa pojíti ráčil a manželka po něm zůstala tedy ten Jiřik matku má smrti dochovati a ji v ničem neubližovati. Mezi tím kdyby týž Jiřik otci svému neb matce
nějaké příkoři činil takový zápis moc bude míti proměniti a v nic obrátiti. V týž den položil zavdavku 5 kop gr. Přijal Matěj Luštinec. Leta 1622 v soudě položil 2 kopy gr. Zůstává 3 kopy gr. Puštěno otci jeho. Vice což vydal otci svému doložil za tu polovici gruntu 2 kopy 30 gr. Ma tu polovici zaplacenou.


**Matiej Patoczka z Wysokýho. č. 311.**
Leta 1622 v pátek na den rozeslání 12ti apoštolů jakž jest (Matěj Patočka 1619) podle smlouvy mezi sebou učiněné ujal grunt aneb mlejn vod Jana Oplta tchána svého ve Staré Wsi pod Wysokým nevědě za jakou docela sumu. A na týž mlejn na díle tchánu svému peněz odvedl. Však nemaje na to
zápisu jakou sumu a také o vydání peněz na tu sumu a prodej srovnati se nemohli. Nebo kupující pravil že laciněji postoupení míti vod tchána svého týž mlejn a jemu na něj více vydanýho míti
o 10 kop. Prodávající pak pravil že drážejí jemu ho postoupiti a méněji také peněz od kupujícího přijeti. Skrze kteréhož nedorozumění ku právu konšelskému k rozeznání v městečku Semilech podáni byli. Ale pan ouředník rozuměje tomu že by čim dále větší nedorozumění mezi stranamy
scházelo a outraty se vedly dal jest to stranám na vóli chtějí li o to pokojně a přátelsky se porovnati a mezi sebou o týž mlejn zápis dati sobě učiniti že nim s nejlepšim dobrým nežlyby právně o to
činiti měli. Což oni k sobě přijali a vejše psaného dne v domě rádním u přítomnosti konšelů Semylských: purkmistra Jana Kydala, Jana Strašila, Jakuba Brabence, Burjána Pekařova, Matěje Sládka a Václava Chrudimského o týž mlejn takto se smluvili a porovnali: totéž že Matěj Patočka týž mlejn
ujímá se vším právem a příslušenstvím vod Jana Oplta tchána na svého za s [m] 118 kop gr. s tím což předešle Jan Oplt podle sečtení 83 kop gr. odvedl a nyní podle této srovnalé sumi 25 kop gr. dodati
má z kterýchžto 25 kop toliko Jan Oplt vzíti má 22 kop 22 gr. a dokládati jak zápis v registech Jana
Oplta A 155 ukazuje nápadníkům aneb J M po zběhlých syrotcích neb Brouka 9 kop 38 gr. Když to doloží bude míti grunt zaplacený. Mezi tím toho mezi stranami se vymezuje, aby jak Jan Oplt tak
Matěj Patočka zeť jeho tak Urban Patočka jakožto jíž srovnalí přátelé v lásce a v svorností společně zůstávali a což tu mezi ními na nedorozumění bylo toho více nevizdvihovali a sobě nevzpomínati
ničim zlým nýbrž jak jsou podle toho porovnání tomu místo dali a na tom přestali a tak se zachovati hleděli. Jestliže by pak kdo co z toho z nich zdvíhal prvější nedorozumění připomínal tehdy do důchodu J M povinen bude 50 k gr jak by to na kterého uznáno bylo složiti. Actum m s. Toho dne
položil 22 k gr. Vyzdvihnul Jan Oplt a že mu tu jíž nic více nenáleží se vodsvědčil. Doložiti má za grunt 9 kop 38 gr. náneb Brauka k rukám J M P po zběhlých syrotcích náleží.


**Jiný zápis na týž mlejnek Krisstof Knop ze vsi Wolessnice**
Leta 1627 v sobotu po sv Michalu archandělu Jan Oplt mlynář maje předešle ten mlýn koupený vod zetě svého Matěje Patočky za sumu 120 kop gr. Na tu jest jemu vydal bez zápisu 52 kop gr. a dodati
mu zůstal 68 kop gr. Že pak týž Jan Oplt nedodavší mu vostatní díl sumy Matěj Patočka vobrátil se do Pelhřimova a syna svého kterýž nešťastnou náhodou spravuje co zapotřeby bylo při mlejně od
kola palečného jest zasmrcen. Kterouž příčinou nemoha toho mlejnku spravovati podle dobrovolné smlouvy prodal jej Krištofovi Knopovi ze vsi Wolešnice se vším příslušenstvím k němu náležejícím se všemi svršky a přidavky. Totiž žita na jednom korci, Pšenice polovic, Ječmene po dvou čtvrtcích, Pohanky po dvou čtvrtcích, Lnu po pěti čtvrtcích, Sena polovic, Zelí všecko, Mrkve tři
záhony, Hnuj všecek, Dva pytlíky, Tři voštoudy, Sochor železný, Sekyru tesačku, Kleště do kamen,
Zděř do kamenů, Motyka jedna, Vidly železný k peci, Mědenec v kamnech, Vanu přesejpku, dvě čtvrtcí, záměru jednu, díž 1, stůl jeden, řešeta čtyry, zámku zapadilých pět, Vysutý jeden, Slepice


dvě a kohouta, Cepi dva, Konve dvě. za sumu 75 kop gr. Zavdavku má složiti při zápisu 10 kop.
V novém letě 1628 30 kop gr. Ročně platiti za grunt po 5 kopách. A poněvadž týž grunt laciněji Jan
Oplt kupujícímu Krištofu Knopovi prodal o s [m] 45 kop gr. s tý sumi Matěj Patočka jakožto z lásky zeťovský jakž mu vyjíti mělo a on Jan Oplt vedle koupě sumi z toho gruntu mlejnku dokládati
68 kop gr. ročně měl sráží, abi on tchán jeho neškodoval 23 kop gr. Tak že tu bylo dobrati Matěji
Patočkovi ročních peněz 45 kop gr. Více a předně k rukám J M P z tohoto grundu vzíti má po zběhlých syrotcích neb Brauka 9 kop gr. a Janu Opltovi mlynářovi prodávajícímu složiti má 22 kop
22 grošu.


**Petr Matuchu Loukovýho**
Leta 1628 v čtvrtek po neděli Reminisceri Petr Matucha koupil ten nadepsaný grunt s mlejnem od
Krištofa Knopa za sumu 77 kop gr. Přidavky tyto: žita vysetýho jeden korec miry vysocké, Ječmene
2 čtverce, Pohanky 2 čtverce, Zděři na hřidele 5, čepy mlejnský 3, pipřice 1, zděř do kamena jedna, voštouchy 3, sochor železný 1, kleště jedny, vidli k peci jedny, vydli hnojný, čtverce dvě, záměra 1,
vany přesejpky 3, vošatek 6, cepy mlatný 2, semena lněného 2 čtverce, motyka, mědenec.


**Jan Wojáku z Starý Wsi č. 325 poslední**
Leta 1625 v sobotu po památce seslání Ducha Svatého Jiřík Wojáku pro velikou svou nemožnost odprodal jest polovici roli od své živnosti Janovi bratru svému který v chalupě zůstává za s [m] 55 kop
grošu.
Zápis u něhož není udána ves.


**Duchek Václava Rzyndy 212.**
Leta 1617 v sobotu po obrácení sv Pavla k víře podle dobrovolné smlouvy prodal polovici statečku svého Duchkovi synu svému nemoha pro sešlost věku pracovati za s [m] 15 kop gr.


Potom zde máme několik jmen jenž byla pozdějí neb dřive ve Staré Vsi
Jsou to:
**Č. 120 Jan Novák r. 1611 Jesenej.**
**Č. 326 Matiej Telec r. 1627 v Jilovím.**
Tento zápis byl asi přehozen ze scházejícího konce.
**Č. 237 Jan Stinil r. 1617 Roprachtice.**
**Č. 258 Jan Polák r. 1619 Benessov.**
**Č. 296 Jan sedlák rychtář r. 1622 Kamenice.**
**Č. 14 Krisstof Czermak Rybnice.**
**Č. 264 Adam Polauprutský r. 1619 Vysoké.**
**Václav Makovec r. 1610 Přikré.**

**Jakub Krumess r. 1610 Heratice.**


**Urban Patoczka z Vysokýho. 116**
Letha 1611 v pátek po památce všech svatých koupil svrchu psaný Urban jednu louku za sumu
10 kop 30 gr. Viz A 173.


**Jana Wojáka č. z 325** jest poslední zápis v knize regista a dva zápisi jestli né více jsou ztraceny.
Hlavně onen Jana Oplta č. 155 Mnohé z dříve uvedených vsi zmizeli během času s povrchu zemského. Např: Kapla na místě nynější cihelny v Semilech. Klinkovice nad Kuchelnou.


### **Historie Hradu Navarova**

Badatelé připisují založeni hradu Navarova neznámému rytíři Navarovi. Skutečně připomíná se
13 [4/2] 65 Adam z Heřmanic řečený Navarov patron kostela v Robousích u Jičina ale v jakém spojení se zdejší krajinou stál povědomo není. Prvním bezpečně známím pánem z Návarova r. 1363 Boček
z Kunštátu na Poděbradech jenž tento statek s manželkou svou Eliškou z Lichtenburka a ze Žleb vyženil a tu r. 1373 zemřel. Po něm Jindřich z Waldštejna na Vysokém který r. 1380 na faru Bosskovskou kněze podával. Potom jest pánem na Navarově Jan Čúch vladyka ze Zásady pán na Lobkovicich a dolenim Lanově u Vrchlabí. Ten r. 1384 ve sporu krále Václava IV. s arcibiskupem Janem
z Jenštejna zajal vikáře biskupského Jana z Nepomuku Němce a lichváře později svatého. Navarov koupil r. 1408 ktery spolu s lenními statky na Jeseném a Stanově (Bílkův grunt č. p. 25) přijal od
krále v mánství Po něm syn Petr jenž stál ve válce husitské při straně pod jednou. Ten přišel o celé své jmění. Zdá se že mu to zde zplundrovali Husité táhnoucí od Moravi (str. 8) Po něm sestra jeho
Jana za níž dluhy zaplatil Jiři z Poděbrad a zbylo jí po zaplacení 12 kop gr.
Po několika nedělích postoupil pan Jiří hrad s příslušenstvím za 1 000 kop gr. svému příbuznému
Mikuláši Zajíci z Hasenburga. Ten byl přísným katolíkem a poskytoval zde útulku kněžím své víry.
Dne 14 [5/6] 37 koupil od Jiřího Ušáka z Lomnice vesnice: Lhotku, Meziluží, Dobšice a Bystřici. Od r. 1436 – 1451 byl nejviššim sudím a † r 1459. Po něm vládli jeho synové Jan a Oldřich dědictvím
nedílně. Tito přistoupili r. 14 [28/11] 65 k pověstné Jednotě Zelenohorské.
Po porážce Lužičanů dne 14 [6/6] 68 přišla řada na pány Zajíce. Hned roku příštího obstoupili královští všechny hrady jejích v Boleslavsku. Kost, Navarov, Hrubou Skálu a Trosky. Najednou slezské vojsko vytáhlo jím sice k Navarovu na pomoc ale na planý poplach r. 14 [30/8] 69 dalo se u Kopaně na
útěk. Jen malá hrsta Oldřicha Zajíce z Hazmburka pronikla k Turnovu a uchýlila se do hradu Trosek. Po dobiti tohoto odebral se Oldřich do Svídnice a vzeti hradu Kosti předešel Jan uzavřenim příměří. Oldřich zemřel r. 1473 a jeho bratr Jan tak se s válkou zavedl že musel statky své prodati.
Dne 24. května 1474 prodal Hostinný za 1 500 kop gr. a Navarov se dvorem poplužním, wes Lánov s hamry a vsi Jesenný a Stanov za 500 kop gr. panu Alšovi ze Sanova (u Rakovnika). (Jan Zajíc

- 14 [15/5] 95.)
Proti prodeji panství Hostinného podaly sestry Salomena a Anna odpor hlásice se ku čtvrtému dílu zboží a dědin a v jich asi jmenu zmocnil se Vilém Krušina z Lichtenburka syn Hynka druhdy pana na Hostinném Navarova a postoupil pak další práva synu svému Haimanovi a s tim započal Aleš soud. V něm Haiman prohral ale ačkoliv mu nařízeno Navarov neopustil ještě ani
r. 1488. Pan Aleš pro svou nepokojnou povahu měl stále nějaké rozepře pro dluhy prodal Navarov
1488 panu Jiřiku Štosovi z Kunic ale kvůli bratřím Kdulincům z Ostromíře a na Smrkovicích koupě zrušena poněvadž tito si stěžovali že jím koupi tou učiněna škoda. Na to r. 1489 prodal p Aleš Navarov bývalému rožmberskému úředníku Rackovi Cukroví z Tamfeldu.
Nový pán prodal Navarov r. 1492 p Hanušovi z Elsnic r. 1502 prodal jej tento Janu Staršímu ze
Šumburka a na Březné. Po jeho smrtí r. 1505 synovi jeho bratra Janu Mladšímu r. 1506 majitelem
Navarova koupy saský šlechtic Alexander z Leisneku který po třech letech prodal bratřím Janovi a Bernardovi z Waldštejna. Bernard byl r. 1505 – 10. nejvyšším mincmistrem. R. 1510 byl Navarov
od krále Vladislava oběma bratřím z mánství propuštěn. Tito však jej již měli prodaný p. Janu Svojanovskému. (str. 6).


### **Doba od r. 1620 do r. 1634**

Albrecht Jan Smiřický svob pán ze Smiřic na Kostelci nad Černými lesy, dubu a Náchodě dne
26\. dubna 1621 odsouzen všeho jmění a památka jeho na věčné časy za prokletou a nepoctivou vyhlášena. Ku oněm statkům které které nedílně s blbým svým bratrem byl držel hlasili se různí
dědicové a jedině nejbližšímu příbuznému Jindřicha Jiřího ze Smiřic, Albrechtu Václavovi, Eusebiovi z Waldštejna dáno za právo. Dne 30. dubna odevzdáno mu nad týmže právním neschopným dědicem poručenství a 14. června dán mu od desk zemských komorník, aby se s ním statku Smiřických správně ujal. O druhé propadlé statky vyjednáváno zatím mezi Waldštejnem a cís. fiskem
dále a ježto onen jíž tehdy ku vinikajícím osobnostem na straně cisařské náležel a se k privilegiu cis
Rudolfa z r. 1608 odvolával, dle něhož statky k smrti odsouzených pánů toliko jích příbuzným připadnouti měli a žádný majetek pro velezrádu zkonfiskován býti nesměl. Došlo ku vzájemné dílčí smlouvě dne 2. listop 1622 Rozhodovala při tomto smíru jednak bázeň cisk komisaru, aby na takový způsob i statky druhých rebellu jim neušli, jednak i štědrá mysl cis Ferdinanda II. ale i také neustupnost Waldštejnova který sebevědomě komisarum vyhrožoval. Mě je úplně lhostejno co se
s jinými děje, ale já žádám své právo jakožto jediný v Čechách žijící příbuzný Smiřických a též jako poručník blbého Jiřího jejž nedám od vás oloupiti a obrátím se k samému císaři. Císař potvrdil
smlouvu s Waldštejnem uzavřenou 17. unora 1623 a témuž jako poručniku Jindřicha Jiřího na rozumu stiženého odevzdány statky Smiřické v ceně 430 564 kop 31 gr. míšensk. V sumě té odhádnut jest statek Semilský s Navarovem na 41 197 kop 19 gr. 2 denáry míš. a smouva uvedená zapsána do
desk zemsk v úterý Invocavit (7. března 1623).
Však jíž dne 24 dubna t. r. ponechána statky Smiřické Waldsteinovi a jeho dědicům k vlastnímu dědidví a nepozůstaveno na nich nikomu ba ani blbému Jindř Jiřímu jenž byl zatím se svou sestrou
Markétou Slavatovou v Holandsku jakéhosi práva či spravedlností. Královským lenním listem ze dne 9. září 1623 postoupeny p. Albrechtu Semily s Navarovem a s jinými statky v mánství z práva
zemského propuštěny a z desk zemských vymazány načež je týž převedl v mánství svého vévodství
Friedlandského.

Až do bitvy bělohorské byla většina okolního obyvatelstva náboženství evangelického. Páni Smiřičtí, majitelé širého okolí, vyznamenávali se horlivostí ke hnutí evangelickému a úřady ve svých panstvích obsazovali venkoncem osobami stejně u víře smýšlejícími. Rovněž tak zřízeny byly fary
okolní Semily, Vysoké, Brod, Nábzí, a Držkov a j. Po bitvě bělohorské počalo přísně s pokatoličtěním č. protireformací. Zejména po roce 1622 když stal se arcibiskupem 23. letý generál řádu křížovnického Arnošt z Harrachů jenž po 3 letech byl od papeže Urbana VIII. jmenován kardinálem.
Ve spolku s vládou císařskou bylo započato s přísnou protireformací. Po městech a vsích vysíláni katoličtí misionáři, nejvíce z řádu jezuitského kteří provázeni jsouce oddíly vojenskými, jali se lid
nekatolický obraceti na svou víru. Všecky bohoslužebné řády nekatolické byly zakázány, žádnému nekatolíku nebylo uděleno právo měšťanské, rovněž neobdržel povolení k ženění ani ku křesťanskému pohřbu. Rozkazy o vypovídání kněží nekatolických neměly valného účinku, a proto byly
znovu obnovovány r. 1623 až 1624.
Podobně Albrecht z Waldštějna, nový pán Semil, působením svého komisaře ve věcech duchovních Jana Ctibora Kotvi z Freifeldu vydal dne 6. května r. 1624 z Freidlandu manifest jimž ze svých panství všecky nekatolické kněze vypověděl. Všude nebylo však možno manifestu tomu vyhověti.
Právě krajina podkrkonošská poskytovala dosti dlouho útočiště kněžím nekatolickým. Lesy krkonošské tehdáž mnohem dále zasahovaly do Čech nežli nyní, takže rozptýlené v nich osady byly takřka od ostatního světa odloučeny. I šlechta buď jim přímo přála, nebo aspoň pobytu jejich nečinila překážek. Fary v té době byly bez farářů pro nedostatek kněží katolických. Lid poddaný v té
době žil jak ovce bez pastýře. Křty a sňatky byly odkládány na dobu pozdější, pohřby konaly se bez


výkropu, pouze za přítomnosti sousedův, kteří se nad hrobem pomodlili a zesnulého uložili v lůno země.

Mnozí obyvatelé nechtíce přijati víru katolickou a bojíce se proto nátiskův a pronásledování, utíkali do ciziny nebo do lesů, kdež domnívali se býti jisti před pronásledováním. Cizina ráda vítala lidi doma odkopávané. Mezi jinými uvádí se z okolí Žitavě r. 1622 farář loukovský Daniel Vendelín.

Dokud Waldštejn neujal statku Smiřických, bezpečně zdržovali se tu kněží nekatoličtí, pak teprve nuceni byli hledati útulek při horách. Tehdáž Matouš Specinger Černohorský i Jiří Čeconomus Roudnický obrátili se toho r. do Jeseného kdež bez velikých nesnází zůstati mohli až do r. 1634, ačkoli tento statek náležel Waldštějnovi.
Poněvadž byl lid násilně obrácen na víru katolickou přičemž mu i jiná příkoří činěna byla, vzchopil se konečně r. 1625 k obraně. Lid od komisařu reformačních, od dragonů je provázející a od nových vrchností katolických k zoufalství dohnaný násilím bojoval proti násilí. V tomto poustání zahynul dříve jmenovaný na katolictví přestouplý Jindřich Ota z Wartenberka. Vítězství lidu bylo však krátké, Pluky Waldštějnovy lid rozehnaly, načež na nějaký čas zavládl pokoj. Po ukončení každé takové vzpoury mnoho lidí uteklo do ciziny, aby se vyhnuli trestům. Ku vylidnění země pomáhal také
mor, který r. 1625 zde řádil a který v některých místech i polovinu obyvatelstva za oběť si vyžádal.
Poněvadž velký počet far neměl duchovních správců nemohli nemohli jezuité stačiti, aby navštívili všechna místa a tam ve prospěch katolické víry působili. Dle zachovalých register zádušního počtu kostela semilského, bozkovského, ruprechtického a vysockého chovaných ve farním archivu
v Semilech, pobyl kněz v Semilech až r. 1627 tedy asi po 2 letech, a to o pouti na den navštívení
Alžběty, kdy na útraty záduší pohoštěn byl. Dle týchž účtů byly ke chrámu semilskému připojeny i kostely boskovský, vysocký a roprachtický nemajíce rovněž duchovních správců.
Víra katolická na Semilsku ujala se pevněji asi v době pozdější, kdy bylo možno kněžím katolickým častěji do Semil přicházeti a kdy konečně opět stálý farář zde usazen byl. Do té doby byli asi obyvatelé houževnatí nekatolíci takže jím nařízeno bylo, aby všecky své luteránské knihy na rynk
k pranýři snesli a je spálili, což se také dne 28. února 1628 stalo.


Nechceš-li ty se škvařiti bludné knihy hleď spáliti
dokaváď tobě čas slouží

bys nespad v pekelnou louži.


_(konec strany, dole kulaté razítko Obecní úřad Stará Ves)_

### **Doba od r. 1634**


Po zavraždění Waldštějna r. 1634 v Chebu byly jeho statky zkonfiskovány a rozdány většinou jeho vrahům a jich spojencům. Panství Semily jež bylo Albrechtu z Waldštejna odňato spolu se statkem
Navarovem odhádnuto za 81 253 zl. rýnsk a vedle resoluce cis ze dne 10. ledna r. 1635 postoupeny k správě cis plukovníku Mikuláši hraběti Desfoursovi jemuž dle cis resoluce ze dne 19. června
r. 1635 za odhádnutou cenu dědičně bylo postoupeny za jeho výdatné služby vojenské.
Dokud Waldštejn žil zůstalo vévodství Friedlanské a s ním Semily a Navarov od hrůz války ušetřeno a pokud možno bylo i od pochodů a ubytování vojska ušetřeno avšak již r. 1631 zavítali sem
Pasové a v příštím měsíci Švédové kteří od té doby častěji sem přicházeli a loupili.


R. 1638 zničilo nebývalé sucho v květnu celou úrodu a ze strachu před Švédy ubytovány na Boleslavsku v únoru 1639 dva cis regimenty které byvše po panstvích rozvrženy ubohým poddaným spíše k útrapám než ku pomoci byli. V letech 1640 – 1641 byla zdejší krajina vpády nepřátelskými
načas sice ušetřena ale po kontribuci švédské dopadly na poddané přečasté císařské kontribuce a k tomu táhl za armádou mor.

Dne 3. května 1643 dobil švédský generálmajor Mortaigne pevného hradu Navarova. Mladý Vincenc de la Motte jeho majitel hájil jej tehdy se 27 žoldnéři po 16 dní srdnatě a byl proto po 8 měsícu od Švédů uvězněn. Švédská posádka z Navarova vysílala své houfce po okolí na lup až na Hruboskalsko a Kostecko a proto cisařští třikráte (poprvé 16 [24/7] 43 podruhé 16 [15/8] 42 a potřetí 16 [23/10] 43)
oblehli Navarov ale když se blížila od Žitavy švédská armáda odtáhli pokaždé s nepořízenou.
Žitava a Navarov byli odtud stálou hrozbou a metlou pro Severní Čechy a nebezpečí pomi­nulo teprv tehdy když konečně v lednu 1644 se cisařským podařilo Navarov dobíti. Aby se cos podobného neopakovalo nařízeno hrad Navarov srovnati se zemí. I vyhozena 17. srpna hlásná věž do
povětří.
Na ostatní nezbylo času neboť blížila se od Žitavy nová švédská armáda. A cisařští hleděli býti brzi v prachu. Tehdy dána městečku Vysokému guarda. Občané však neměli ani na plat z kvartýru
a proto musel tehdejší purkmistr Ondřej Nečásek k účelu tomu vypůjčiti 6 zl. rýnských z peněz zádušních. Podruhé když leželi nejvišší tří od vojska v Jeseném měli ve Vysokém na guardě pě­chotu
a rejtharstvo k jichž výživě vzato z truhlice obecní 9 zl. rýnských. r. 1648 konečně uzavřen ve Westfalsku mír.

### **Protireformace od r. 1648**


Válkou třicetiletou přeměněn byl stát v základech. Až do ní byl co do politického zřízení státem stavovským, co do náboženství protestantským, co do jazyka českým. Za války jíž a po ní nastal
pravý opak. Na místě stavovském nastal absolutismus, na místě protestanství katolictví a na místě češtiny německočeský utrakvismus. Ještě po válce zbylo v Čechách mnoho nekatolíků, kteří všemi
prostředky donucováni byli přijmouti víru katolickou, což však vzdor tomu dále se někde s výsledkem nepatrným. Když ani takové úsilí nejevilo účinků, bylo třeba nových nařízení, o nichž jednáno na sněmích zemských v Budějovicích r. 1649 a v Praze r. 1650, aby se horlivějí v reformaci pokračovati mohlo. Hejtmani kraje boleslavského obdrželi od cis místodržících rozkaz, aby za pomoci
reformační komise se vší přísností provedli obrácení lidu na víru katolickou.
Pro Boleslavsko jmenován reformačním komisařem Jan Karel Příchovský z Příchovic. Postavení komise bylo zde horší než jinde, poněvadž obyvatelé odtud pro víru prchali do Sas, kde byli s otevřenou náručí přijímáni aniž původním vrchnostem zpět vydáni. Mnoho nekatolíků utíkalo také
do Slezska. Ze Staré Vsi tehdy pro víru uprchl jakýs Jan Michálek. V té době zde také zemřel Jiří
Woják a poněvadž nekatolík nesměl býti po katolicku pochován pohřbili ho v onom hájku nad č. 45.

V kraji boleslavském počala činnost komise 15. února r. 1652. Tu dle zpráv komisařů bylo ještě
37 368 nekatolických poddaných, z nichž 10 817 osob uprchlo před komisí do ciziny.
Na panstvích semilském, rohozeckém a maloskalském byli 4 694 nekatolíci, z nichž uteklo 2 838 osob. Na Semilsku zavinil to hejtman panství Hans Hendrych Hubryk z Hendrschtorfu. Před příchodem missionářu a reformační komise svolal rychtáře a konšely ze všech 33 vesnic panství a dal
je zavříti. Jakmile se to rozhlásilo uprchlo téměř všechno ostatní obyvatelstvo v počtu 1 300 lidí do lesů a ciziny. Někteří vrátili se potom dobrovolně, jiní byli od vojáků schytáni, nazpět přivedeni


a zavřeni. Avšak přílišný útěk z pohraničí a žaloby kurfirsta saského že ani jeho poddaní se neušetřují byly příčinou že dne 6. dubna 1652 vydána zvláštní resoluce, aby reformační komise v místech pohraničních vykonávala úkol svůj bez vojska a bez exekuce jen po dobrém. Následkem toho mnozí,
kdož před příchodem komise prchli, vraceli se domů, avšak ještě dlouho pracováno, než víru katolickou přijali. Např. do vsi Olešnice vrátilo se 12 sedláku jimž vrchnost navarovská grunty znova prodala a je na 10 let ode všech daní vrchnostenských osvobodila.
V Semilech reformaci katolickou prováděl jezuita Pavel Štefanides z Jičína, jehož horlivým společníkem byl pater Jan Spansberger. Ti v l. 1646 – 60 bez pomoci vojenské v okolí 11 464 osoby ku katolictví přivedli. Vzláště františkáni z Turnova později po mnohá desetiletí navštěvovali zdejší
okolí, aby víra katolická zapustila v lidu kořeny a nebyla jen na oko.
Když Pavel Štefanides s P. Václavem Bartonidesem přišli do Semil dali si všechny osoby pro víru zavřené předvésti a přiměli je, že dne 25. ledna 1652 přijali víru pod jednou. (Ve Staré Vsi byl tehdy jak se zdá rychtářem Matěj Tomášek u Sedláku.) Dle svědectví mladého hraběte Albrechta
Maximiliána Desfoursa obrátil Štefanides na víru katolickou na panství semilském 1 085 nepoddajných kacířů.
Dle matriky držkovské a farní pamětní knihy byli z Jeseného. Uvádím pouze jména známá: Rychtář Václav Mrkous s rodinou, Jan a Matěj Davidův, Havel a Jirka Habuštálův, Jakub a Matěj Hlůže,
Jakub a Jira Holinové, Mikuláš Jesenský s rodinou, Martin Hýrkův, Pavel Měkota s manželkou, Jan a Jiřík Michálkův, Matěj a Václav Pavlata, Jan a Jakub Smorádkuv (viz str 11.) Václav Švejda a syn
Daniel. Jan Vojákův s dcerou (viz str 16.) Jan a Václav Večerníkové. (Jinde přicházíme na toto příjmení v certifikaci gruntu r. 1654: Tříč n 6 Dorota Večerníková 24 strychů.)
Z Roztok Krištof Barejt s rodinou, Jan a Václav Kopalové, rod Liškův, Mikuláš Mařík s rodinou,
Tomáš Stínil s rodinou (viz str) Petr Pechák s manželkou.
R. 1654, bylo dílo reformační komise v Boleslavsku skončeno. Protestantů kteří v domově zůstali a nepoddali se udává se 79. Avšak ještě r. 1660 ozívali se stesky a nářky nad zatvrzelostí kacířů v Boleslavsku. Velikou vadou při reformaci byl nedostatek katolických kněží. R. 1650 vydáno sice
sněmovní nařízení, aby veškery fary do 6 neděl, obsazeny byly katolickými faráři, to se však nedalo vůbec provésti.
R. 1654 nacházelo se v krají boleslavském na 73 panstvích a v městě M.l Boleslavi 91 kostelů farních a 89 filiálních z nichž obsazeny byly toliko 33 fary většinou kněžstvem řeholním; 58 far bylo bez kněží. farář semilský měl ve správě 7 far.
Proto také 1656 zřízeno bylo biskupství litoměřické, aby pokatoličtění rychleji se dálo a dostatek kněží nastal; vždyť téhož r. bylo v celém boleslavském kraji pouze 7 missionářů.
Roku 1651 byl v Semilech farářem Jakub Kousal.
R. 1652 byl v Semilech děkanem Benedikt Horek.
R. 1664 zastával duchovní službu na panství semilském Jan Vojtěch Kapplánek.
R. 1667 vypuklo povstání na Vysocku a Jilemnicku, ale následky nejsou známi.
1670 byl v Semilech farář Jan Augustin Chlumský jehož příjem v penězích a plodinách obnášel
171 zl. 15 kr. V té době byla měřice luštěnin za 18 gr. Měřice žita za 15 gr. Ječmene 8 gr. Ovsa 7 gr.
(groš = 3 kr).
R. 1662 až 1711 byl v Semilech farářem Vilém Leopold Janousch jenž vedl nadále správu far dříve jmenovaných. Za něho r. 1680 navštíveno bylo celé okolí morem jenž ztenčil obyvatelstvo na polovici. Morem nejméně prý utrpěl Bozkov. Tehdy spravoval panství semilské za nezletilosti Ferd.
Ignáce Desfoursa, Vojtěch Maxmilián Desfours na Rohozci a Smržovce.
R. 1684 v měsíci březnu, dubnu, květnu a červnu z celé rozsáhlé farní osady nikdo nezemřel.
R. následujícího bylo jen 8 pohřbu. Případ ten se vysvětluje tím že obyvatelstvo bylo válkou třicetiletou a pozdějším morem vylidněno.


Od r. 1682 zachovali se farní matriky semilské, jež vedli se způsobem primitivním. Dle nich přírůstek obyvatelstva z let 1682 – 86 byl nevalný. Za 5 let narodilo se dětí ve Staré Vsi 3, v Roprachticích 38, ve Vysokém 28, ve Sklenařicích 25, ve Tříči 26, v Roztokách 12, v Helkovicích 12,
ve Stanově 2.

R. 1691 vznikl v Semilech požár který v krátké chvíli téměř celé město změnil v spáleniště.
Ohněm zničený byly též všechny památky listinné v zámku, archiv městský a téměř celý farní.
Z fary zachráněny byly pouze matriky jež tu teprve od 9 let před požárem vedeny byly, a několik málo spisu. Knihy gruntovní z doby před požárem rovněž se nezachovaly. Teprve přispěním milosti V vrchnosti se Semily znovu pozvedli. Že však tato milostivá vrchnost nebyla tak laskavá jak
různí její velebitelé hlavně kněží povídají dokazuje toto:
Rozsáhlejších rozměrů nabyl odboj poddaných na Hoření Jizeře u Vysokého, Smržovky a Jilemnice (1668) jenž vznikl pro veliké utiskování robotami a zavádění germanisace od hrabat
Desfoursů, kteří na svá panství povolávali německé soukeníky a skláře čímž lid český ve své živnost zkracován. Když pak k tomu ještě faráři v týdnu velikonočním nabádali lid, jenž potají dosud k víře evangelické lnul, ku přijetí svátostí, vzbouřil se lid v Podkrkonoší a chtěl táhnouti ku Praze, aby si tak starých práv svých znovu vymohl. K nim se připojili sedláci z panství
Hruboskalského, kteří od tamějšího regenta nelidsky byly utiskovaní. Tento obávaje se pomsty jejich prchl do Turnova kdež jeho návodem hraběnka Marie Eleonora Waldštejnová svolala
měšťáky do zbraně za tím účelem, aby proti sedlákům vytáhli. Sedláci však učinili okliku, chtějíce se Turnovským vyhnouti. Tito však je o božím hodu velikonočním na Hruštici přepadli a za krátko, jelikož sedláci neměli střelných zbraní, na všechny strany rozehnali. Na místě zůstalo několik raněných. Brzo přispěchalo vojsko, původcové bouře ztrestání a tak povstání
utlumeno.

### **Památnosti**


As r. 1900 nalezl Jan Vodseďálek kolář ve Vysokém n/Jiz na hradišti Nistějky za Vysokým mosaznou pečeť bez držadla (toto k ní udělal sám) na níž jsou vyryty dva znaky. Tuto pečeť později daroval svému švakru Františku Housovi č. 21 ve Staré Vsi. Zde její otisk a nakreslené znaky ježto na otisků patrny nejsou.


Dále otiskují starší razítko obce Staré Vsi asi z r. 1850 (nebo 1860, nečitelne v originale) na němž ovšem nic zvláštního není Nápis na něm je: Pečeť Představenstva Obce Staré Vsy. Dále na kreslený
otisk pečeti z Josefínského Katastru z r. 1788


**Poznámka.**
Když byly r. 1644 na hradě Navarově Švédové vypravil se jich menší oddíl, snad na spížování, přes
Trojánky a údolím Vošmendy nahorů k Vysokému. Srazili se však s oddílem císařských kdesi v Pustých a Švédové poraženi. Dále se je pronásledovati však císařští obávali, aby se nedostali v blízkost hladu hradu Navarova. As 30 mrtvých z obou stran pohřbeno u jedlí na gruntě Vitošově.

### **Od roku 1700**


Na počátku století XVIII. strašilo opět v okolí hnutí evangelické. Ze sousedního Slezska byly do krajin našich podloudně dopravovány knihy evangelické jež dodávány tajným evangelíkům. Proto
již r. 1736 dne 10. března vydán patent jímž se donášení sem kacířských knih zakazovalo. Ze Slezska sem donášeli knihy zejména: Jakub Heřman, Jan Kontouš, Zohel, Kotouč, Littemelit a Dlouhý.
R. 1753 zemřel bývalý majitel Semil Ferd. Ignác Desfours jako stařec 76 letý. Od r. 1748 byl majitelem Semil hrabě Franc Václav Caretto z Millesimo. r. 1755 vydala vrchnost Semilská nařízení, aby poddaní semilští se chránili všech styku s poddanými Navarrovskými a to pod trestem odvedení za rekruta nebo veřejného pohánění. Bylo to asi následkem nějakého sporů. r. 1760 byl Semilským direktorem Franz Spörer. r. 1797 Jan Ferdinand Heckerle.
R. 1716 veškera úroda zničena byla krupobitím jakého pamětníka nebylo. Jelikož neúroda opakovala se v letech následujících vznikl r. 1720 v celém okolí hlad jemuž jen v Semilech podlehlo za
4 měsíce 16 osob. Jiná neúroda byla 1766 a 71. Následkem toho hlad a mor řadil tu neslýchaně.
Jedlo se maso psů, koček, myši ba i zdechliny a kůra ze stromu. K hladu přidružil se mor. Lidé padali jako mouchy a nebylo ani ruky, aby je pohřbily. r. 1772 jich přišlo k zapsáni ve Vysokém
zemřelých 553 mimo těch kteří jinde odejdoucí zemřeli, mnoho lidí v poli mrtvých se našlo.
R. 1700 číslovali se domy.
Dne 25. března r. 1775 na zvěst Panny Marie (o selském povstání) táhli z Poniklého do Vysokého a setkali se s Jilemskými a Přivlackými kteří odtud z kostela šli. Ty hned ssebou vzali a ve mlejnku
pivo které sobě pan děkan tam schovati poslal vypili. Na to dali se k Vysokému.


Pan děkan začal míti právě zpívanou mši musel ale odbýti na krátce jen čtenou. Poté pan purkmistr s radními naproti ním až na Křib vyšli a co že pohledávajíce jích se tázali. Pan velitel v záplatovaném lajblíku pravíl že nesou svobodu. Když přišli na rynk poručil, aby se jeho lid jídlem a pitím zaopatřil a z každého čísla jeden můž s nimi šel. Na to se rozešli po domech a jsouce hladovi všecko
co bylo vyjedli. Když pak popoudali sebrali se Starou Vsi a Helkovicemi všude lidi ssebou berouce na Semile táhli. Cestou však zvěděli že je v Semilech jiná tlupa předešla. Obrátili se k Jesenému.
Když přitáhli v Jeseném před zámek vyšla hraběnka Lamottová jim vstříc a prosila je, aby ji majetku ušetřili. Tu jakýsi Jíra Ševců z Přivlaky pravil: jestliže mu dá paní hraběnka hubičku, že jí nesmí nikdo na nic sáhnout. Ona to učinila a sedláci obrátili se k Navarovu.

Přitáhnouce do Navarova hrozně tam řádili hůře než navarovští. Bylo jich 500 a ježto vrchnost doma nenalezli řádili tu po dva dni zběsile. Sudy s kořalkou a s pivem rozbíjeli, potraviny rozhazovali a kazili co jim do ruky přišlo. Na 1 200 zl. a více škody způsobili, v kočárech jezdili a různé jiné
tropili. Direktor musel jim na kolkovaném papíře dáti z stvrzení, že o nějakém cis patentů stran odstranění roboty ničeho neví. Jeden ze Semilského panství mu po té, aby se jeho prstenů zmocnil,
ukousl prst.
Konečně přišlo z Jičína vojsko a běda těm buřicům kteří tu ještě dopadeni. I bytovalo vojsko na krátko v Semilech, Žel. Brodě v Jeseném a v Jilemnici. A na to nařízeno, aby pokradené věci ihned
bezprostředně či prostřednictvím duchovních správců byly vráceny a to i pod trestem ztráty života.
V Navarově byl též připraven k odjezdu pro kteréhos úředníka kočar. I pravil Jan Housa ze Staré
Vsi č. 26 kočímu: Tvůj pán je Honza, já jsem také Honza, tak mě povozíš. Kočí ho musel okolo dvora voziti. Václav Čermák č. 22 si přinesl z Navarova mědenec. Adam Hevák č. 20 struhadlo
a Pavel Koutský č. 50 kracel na len. Adam Polouprutský č. 16 si tam vzal třínožku ale když uslyšel že půjde po těch věcech prohlídka sebral milý verpánek a hodil jim ho do dvora. Tak u nás skončila pověstná selská rebelie.


Och ty Bože veliký
Smiluj se nad rolníky
Vem je k sobě do nebe
Ať čert pány sežere.


### **Od roku 1800**

Pro nedostatek zpráv o naší vsi z té doby uveřejňují tu ze zápisků Benedikta Kašťáka rolníka že
Sklenařic č. 86.

R. 1802 byla záměra mouky pšeničné byla za 15 kr. žitná 7 kr. krupice 15 kr. jáhly 14, (p)rosa 16, kroupy 10, přadynko tříčtvrteční tlusté 12 kr.
R. 1803 Bylo draho že to žádný nepamatuje. Žita korec byl za 17 zl. pšenice 17 zl. 15 kr. hrachu
16 zl. (p)rosa korec 30 zl. jáhly 25 zl. vik(v)i 14 zl. libra masa za 12 kr. vepřové za 18 kr.
R. 1804 Jizera u Jablonce že není pamětníka by někdo pamatoval takovou vodu. Právě před sv. Vítem čtyři dni trvala.
R. 1805 byla taková drahota že byl korec žita za 50 zl. 30 kr. pšenice 60 zl. V tom roce se žito žalo před svátkem narození Panny Marie a ovsa na sv Šimona a Judy a ještě dosti zapadlo sněhem. Hlavně bramborů.

R. 1806 napadlo moc sněhu a mrzlo až do 27. dubna.
R. 1807 na Jana Nepomuckého padali kroupy velké jako slepičí vejce.
Léta páně 1809 všichni mládenci ve vesnicích a po městách museli se k vojně eksecírovat a potom museli mašírovat odevšad. A také ženatí kteří měli 4 – 5 dětí. A tak celá Česká zem byla zmustrovaná a to se jmenovalo lantveří. Amen. Ten čas byl ve Staré Vsi rychtářem Josef Vodseďálek č. 10.
Roku 1813 tady přetáhlo mnoho vojska proti Francouzum. Myslivci, husaři a Chorváti. Jídlo jim museli sedláci dávati. Též Rusové přes Starou Ves táhli. U Josefa Hotovičky č. 51 měli na bytě dva.
Hetman kozáku prosil u rychtáře, aby ho nedávali tam kde jsou větší páni než on. Myslil tím děti, že by nemohl spáti. Dali ho tedy k Polouprutskému č. 65. Také museli sedláci na transporty až
k Mělníku. Tak Vít Slavík č. 36 na útěku v jedné bitvě přišel o koně a celý furberk. Zachránil jen váhy od vozu. Když přišel domů řekl mu táta „No tohle s tam mohl už taky nechat“. r. 1816 byl tak
pozdní rok že se žito klidilo na sv Václava. Oves a ještě dost zelený až při Martině. r. 1817 bylo tolik sněhu že ho na Květnou neděli bylo na 5 loket.
Rok 1820 byl ve Staré Vsi 800 obyvatelů. r. 1834 vyhořelo Vysoké s kostelem.
R. 1830 bylo tolik sněhu že měl Jan Machačka č. 84 ode dveří 28 stupní nahoru a dolu k č. 95 zase tolik.

R. 1848 dne 7. září bylo zrušeno poddanství a robota.

### **Sedláci v Staré Vsi r. 1842**


Opis z knihy z berního úřadu ve Vysokého n/Jiz. (následuje věta později dopsaná, jiný rukopis, nečitelná viz foto)
Č. 39 Josef Večerník 33. Václav Novák 26 Josef Housa 20 Jan Novák 63 Jos. VeČ.erník
Č. 59 Josef Novák 76 Adam Novák 27 Jan Housa 94 Vit Polouprutsky 79 Vit
Č. 35 Josef Marek 28 Franc Novák 22 Josef Čermák 19 Josef Haba Vodseďálek
Č. 36 Josef Slavík 74 Filip Pavlata 23 Franc Svárovský 19 Jos. Polouprutský.
Č. 16 Franc Koldovský 15 Franc Žanta 13 Ignác Janda 10 Jan Vodseďálek
Č. 65 Damián Malik 93 Adam Vodseďálek a 80. 83 Jan Vodseďálek.
Č. 9 Jáchim Kramář 75 Franc Vodseďálek 81 Franc Slavík 43 Franc Novák
Č. 72 Franc Haina. 84 Jan MachaČ.ka. 51 Večerník Vít. 44 Franc Novák
Č. 45 Václav Novák 48 Franc Slavík 78 Josef Svatý. 53 Haina Vit. 54 Josef
Č. 46 Josef Hevák 85 Pavel Slavík 77 Jan Kobr. 53 Anton Blažek Vodseďálek


R. 1848 měla naše obec 732 obyvatelů.
R. 1850 zemřeli na choleru Jan Večerník č. 61, Josef Večerník č. 39 a Jan Karlas č. 91
R. 1858 zakoupila obec č. 49 od Antonína Slavíka za 700 zl. pro školu.
R. 1866 byla válka PruskoRakouská.
R. 1868 byla doba metingu. Pronásledování české národnosti. Ve Stanově byli největší rebelové v okolí. Odepřeli placení daní a měli tam po dvakráte vojsko na exekuci. I. setnina 8 dní II. Prapor
čtyři neděle. Byli to husaři. Konečně však raději zaplatili neb s vojáky nebylo k vydržení. Předáci v tomto hnutí byli: Čeněk Zeman č. 1 Stanov. Franc Žanta č. 6, Antonín Zeman č. 9. všichni ze Stanova. (První jest můj praděd) a Josef Slavík ze Staré Vsi č. 60.
Též zpívali zakázané písně k vůli čemuž byl trestán vězením Franc Bouzek č. 65. Podávám zde tři verše písně _Nešťastný týden_, jíž on hrál.



_Vstávej Józo, Józo vstaň,_
_V pondělí se platí daň._
_Platí daňka._

_Nejprv zaplať gruntovní._
_Potom zaplať domovní._
_Běž, běž, běž,_
_Tisíc vojska dostaneš._



_Vstávej Jozo, Jozo vstaň,_
_V sobotu se platí daň._
_Platí daňka._

_Na obchodní komoru,_
_Živnostníka podporu._
_Klop, klop, klop_
_Chceš-li mít nad sebou strop._



_Vstávej Jozo, Jozo vstaň,_
_V neděli se platí daň._
_Platí daňka._

_Vem jim svého synáčka,_
_Aby měli vojáčka._
_Dej, dej, dej,_
_Do hrobu dobrej._



Také četníci slídili po různých těch národních novinách Také tak přišel jedenkráte četník do
Stanova ku starostovi Franci Koldovskému č. 10 že prej se nalézají ve Stanově knížky které nedají lidem spáti.


Byl též přítomen Franc Žanta č. 6. Ten pravil. Jo pane vachmaister to já mám doma takovou.
Pojďte k nám dám vám jí? Četník šel a Končal vytáhl ze stolu Berní knížku. Nate tu je potvora. Ta mi nedá spáti.


Píseň o táborů lidu na Petruskově Vrchu r. 1868 kde byl od rozhorleného lidu bit c. k. komisař
Froreich



_Kde mysl má, kde mysl má._
_Tam na Petruskově Vršku,_
_lidstvu budí upomínku._
_Kde stával český prapor,_
_Rakouské vládě na vzdor._

_Kde se český lid scházíval._
_Na tom vršku mysl má._


_Kde mysl má…._
_Na Petruškových vrších_
_Tisíc jezdců, mnoho pěších,_
_o vlasti své jednalo._
_Komisaři nad tím bděli,_
_o čemž dosud mysl má._



_Kde….._

_Tam kde svobodné slovo._

_Hlas volajícího právo._
_do vězení vstrkají._
_zloděje zastávají._
_Tam kde pravdu každý tlačí._
_Na tom vrchu mysl má._


_Kde…._

_Kde úředník straší hrůzou,_

_a národ nazívá lúzou._

_Kde Froraich lid potupil._
_Za to v kamení se utopil._
_Prchal až se země třásla,_
_o čemž dosud mysl má._


Samo sebou se rozumí že výše uvedený čin odbručelo si mnoho účastníků metingu, mezi nimi i Franc Slavík ze Staré Vsi č. 60 ve vězení u c. k. krajského soudu v Jičíně.
Předtím byl od France Šaldy č. 13 zbit (ne ale s vlastenectví) bývalý představený Jan Vodseďálek.
Šalda předtím předal zápis na ženu, aby ho nemohli trestati jiným než arestem. Ale potom mu ho ona již zpět nedala. To byl zápis na č. 72 a stalo se to r. 1865.
R. 1883 vystavěla obec staroveská novou školu č. 97 nákladem dosti značným za starosty France
Vodseďálka č. 79.

R. 1885 dne 6 máje našlo se ve školní zahradě vše rozházeno a pachatel nechal na místě lístek že se mají děti učiti a zahradníku že nepotřebujeme. Největší vyšetřování měli podle písma František
Novák č. 6 a Josef Novák č. 42. Ale důkazu nebylo.
R. 1886 byl zvolen za starostu Ant. Koldovský č. 16 a do výboru také Frant. Mařatka učitel. Ale když se vytasil hned v první schůzi s návrhem že jest potřeba ve Vysokém kostnici a byt pro hrobaře byl
Francem Slavíkem č. 48 špatně odbyt a více do schuzi nešel.
R. 1887 učitel biskup litoměřický ve Vysokém svátost biřmováni.
R. 1894 vyhořelo č. 41. Hořeni Mlýn. Majitel Jan Šmíd.
Dne 13. listopadu r. 1895 zemřel děd pisatele těchto řádků Josef Večerník rolník č. 20.
Dne 1. února r. 1899 byla událost která se zřídkakdy přihodí.
Antonín Koldovský starosta č. 16 byl vyznamenán od Jeho Veličenstva zlatým záslužným křížem
V 9 hodin šel celý výbor do Vysokého do radnice kdež Koldovskému hejtman jilemnický Bezděch připjal kříž u přítomnosti všech úředníků, učitelů a vši honorace vysocké a jeho pěti synu. Potom šli do kostela v průvodu kapely 40ti mužu. V 11 hod. od třech kněží sloužena slavná
mše. Po té hos­tina v radnici k níž byli pozváni všichni kněží, úřednictvo a všichni starostové z okresu. Při hostině hrála hudba a večer byl koncert. To vše šlo na řád Koldovského.
Roku 1893 se stavěla přes Starou Ves silnice. Lidé byli u toho moc rozhorleni pro zabrání pozemků.
Nejvíce se hněval Franz Večerník.
R. 1902 dne 30 července padaly kroupy. Všecko roztloukly že nezůstalo ani zrno pro slepice. Též bramborů co se vsadilo to se jich ukopalo a na stromoví mládiče a listí otlouklo.
R. 1902 z jara byly obecní volby. Byly dvě strany. Tak zv dolenská a hořenská. Dolenská chtěla za starostu Františka Kvardu č. 73 a hořenská dosavadního star. Ant. Koldovského č. 16. V dolenské
byli hlavními předáky Čeněk Večerník č. 20 a František Housa č. 21. Aby se těchto hlavních zbavili složili si hořenští následující plán. Josef Ducháček šenkýř č. 14. řekl Antonínovi Vodseďálkovi č. 95. Ty Tondo já budu letos porážet v Kosnici několik smrku. Pořež je a svedeme to na ně. Potom
ještě Ducháčkovi někdo rozlámal u domu dva štěpi. Tonda Pavlů to udělal a Ducháček to udal.
A tak dne 10. dubna ráno ještě všecko spalo sebrali je četníci a odvedli do vězení. Oni chtěli hořenští jen to, aby tito dvá nebyli připuštěni k volbě jakožto s poskvrněnou cti. Ale na usvědčení nebylo důkazů.

R. 1903 byla v jarním seti veliká povodeň hlínu všecku spláchlo ale úroda byla toho roku ve­liká.
R. 1904 vystavěl Frant. Polouprutský z č. 19 dům č. 98. V tom roce byl zde založen hasičský sbor za starosty Frant. Jandy č. 80.
R. 1907 vyhořela ve Staré Vsi čísla 29, 34, 36.
R. 1910 v zimě svítila na západě kometa.
R. 1911 dne 25 dubna zemřel Antonín Koldovský č16. bývalý starosta, tajemník Okresní Hospodářské Záložny a majitel zlatého záslužného kříže. Zásluhy jeho je viděti na ubohé obci která nemá ani chudobinec. O slavném pohřbu jehož se zůčastnilo celé obecní zastupitelstvo a učitel se žáky se
tolik konalo, kroupi se sypaly a hrom mlátil jako při konci světa.
Když byl zvolen r. 1886 Koldovský za starostu byl na kterési lomenici přilepen papír napsaný od
Josefa Housy č. 14.


_Bude nové právo, soudit bude prudce. Teď si brousí nože, aby z chudých lidí mohli stáhnout kůže._
_Mlynář chce stavět železnici, u nového mlýna chce mít stanici._
_A školu chce mít jak v Lomici (Lomnici). A tu Káču dlouhou, chce udělat purkmistrovou._


A ještě jeden od toho samého jenž byl přilepen na lomenicí č. 62.


_Milí občané._
_Máme nové právo. Javůrek, Tonda Staru, Franta Brňáku, Honza Mlinářu, též Kristián Čermáku._
_Javůrek je představený._
_On má stůl a boty nový. Janda ten je moc zkušený_
_má však bradu mokrou a nos neutřený. Franta Brňáku zná práva,_
_budeli mít tele kráva. Čist a psát neumí,_
_a za výbor zvolený. Tonda Staru to je soused,_
_jenž má zápisu kousek._
_Celý si jej nenechal,_
_polovic jej bábě dal._
_Adam ten má velké tváře,_
_že má zetě rychtáře._
_O těch ostatních nechci psát,_
_já se nemám kdy meškat._
_Žádáme uctivě by jste toto_
_obecní právu nemazali._


_Dne 189/1276. (9. 12. 1876)_

_Se vší úctou_

_Starý kočina_

### **Roku 1912**


Na podzim vypukla válka. Srbsko, Bulharsko, Řecko a Černá Hora proti Turecku která hrozila zachvátiti celou Evropu. Ale nebezpečí války šťastně zažehnáno.
Roku 1914 dne 28. června byl v Sarajevě od srbského studenta zabit následník rakouského trůnu
František Ferdinand. což mělo v zápětí za následek válku.
Dne 26. července t. r. byl ve Staré Vsi na pozemku č. 16 sjezd podkrkonošské župy hasičské. Vydařilo se neboť bylo krásně.



**Obec zástupitelstvo r. 1918**
Václav Wečerník č. 39 starosta

Frant. Kvarda č. 73 rádní

Josef Hladik č. 35 rádni
Anton Wečernik č. 76 výbor



Václav Novák č. 44

Frant. Housa č. 21
Čeněk Slavík č. 85

Frant. Liška č. 17



Josef Liška č. 66
Frant. Čermák č. 15

Jos. Vodseďálek č. 34
Hynek Hlava č. 47


### **Válka světová**

Dne 26. července r. 1914 vypovědělo Rakousko Srbskému carovi válku. Vpoledne byla na lomenici č. 62 přilepená mobilizační svolávací vyhláška mužstva do 37 let.
Druhého dne odpoledne odešli tito každý kus svému regimentu. Od nás většinou do Jičína. Kteří tehdy odešli na vojnu byly tito:



Čeněk Večerník rolník č. 20.

Frant. Zeman rolník č. 84.

Josef Hladík rolník č. 35.
Frant. Svatý mlynář č. 40.
Vilém Polouprutský č. 28.
Fr. Housa rolník č. 75.

Jindřich Matura č. 78.
Bohumil Polouprutský č. 25.
Frant. Soukup rolník č. 53.
Frant. Šmíd rolník č. 46.

Ladislav Vodseďálek č. 9.



Josef Janda rolník č. 80.
Fr. Polouprutský pekař č. 11.
Josef Přibyl truhlář č. 60.
Frant. Novák dělník č. 6

Oldřich Ducháček č. 19.

Josef Kopal dělník č. 86.
Karel Polák pekař č. 32
Josef Hladík dělník č. 52.
Josef Novák mlynářský č. 57.
Frant. Leden soustružník č. 31.



Nevrátili se z nich tito: Frant. Svatý, Ladislav Vodseďálek, Bohumil Polouprutský a Josef Přibyl.
Hned druhého dne bylo v krámech všecko dražší a byl nedostatek soli. Vysocký farář Josef Böhm kázal že Svatá válka začala. Ve čtrnácti dnech na to byla povolána druhá výzva do 42 let.
Byli to:



Antonin Koldovský č. 1.
Jaroslav Hevák č. 82.

Frant. Novák dělník č. 37.



Josef Liška švec č. 66.
Anton Šalda č. 72.
Jaroslav Šalda č. 72



Mezitím se do války přidali: co spojenec Rakouska Německo. A co spojenec Srbska: Rusko, Francie, Anglicko, Belgie, Černá Hora a Japonsko.
Na jaře 1915 byla první rekvisice bramborů poněvadž nastal nedostatek potravin. Také se začala mouka a chléb prodávati na lístky jenom jistá dávka a všecko drahé. V tom čase vypověděla válku
Rakousku Itálie. V sázení hlavatek vyhořelo v Roztokách 15 domů a 10 stodol. V tomto roce začali lidé choditi do kraje pro mouku a obili. Hlavně ale z Hamru a Tanvaldu.
R. 1916 toho r. byla rekvisice ostřejší. Také se dodávalo pro erár seno a sláma a sbírali se staré hadry. Též byli po domích všechny pytle sečteny a všechny boty. To vše k válečným účelům.
Dne 26. června t. r. byl zaveden letní čas. To jest o hodinu dříve. Tak místo 11 ti hodin bylo 12.
Prý z úsporných ohledu. To trvalo do podzima a na jaře 1917 na novo. Zatočil Němec i hodinami.
V ten čas byla též sbírka kovů. Hlavně se jednalo o olovo, cín a měď. Ta vzali Hladíkovi č. 35 měděný kotel. Také Čeněk Slavík č. 85 vyznamenal se velkým vlastenectvím. Když chodili žáci po domích shánějíce podobné věci chtěl jim dáti starý kotel, aby si proň potom přijeli s trakařem. Když pro něj k večeru Štěpán Vacek č. 54 přijel seznal že je kotel železný. Byly tehdy také sepsaný mosazné kliky u dveří ale nesebrali je pro špatný materiál.
R. 1916 bylo ve Staré Vsi 293 nesamozásobitelů. Také cukr byl na výkazní lisky a byly rekvisice dobytka. A sepsáno bylo všecko možné je slepice. Též káva byla na lístky a mýdlo a sůl. Oves tehdy
byl za 30 haléřu. Maximální cena 24 haléřu. Žito bylo za 40 K a maximálni za 28 K. Zdálo se to drahota. Brambory 1 kg 18 K.


R. 1916 na podzim vzal ve Vysokém erár 2 zvony na přelití na děla. Mnoho lidí z toho přestalo choditi do kostela a když potom vzali s varhan píšťaly tak se to dovršilo.
V listopadu t. r. byly udány: Marie Večerníková č. 20. Anežka Večerníková č. 39 a Františka Lišková č. 17 u c k okresního soudu od neznámého udáváče pro předražování másla. Když se odvolávali že berou co jim obchodnice dává byla i ona předvolaná před soud. Dostalo se to až ku krajskému soudu v Jičíně ale trestány nebyly.
Mezitím se do války přidalo co spojenec Rakouska Bulharsko.
O měsíci listopadu t. r. zemřel J. V. císař Franz Josef I. a nastoupil po něm Karel I.
R. 1916 byli nové žluté desetihaléře a železné dvacetihaléře.

### **Z roku 1915**


Musím se ještě zmínit o r. 1915 na nějž jsem zapoměl. Nedivme se. Vždyť ani Svatý Otec v Římě není neomylný.
Z jara t. r. bylo zrekvirováno u rolníku nějaké žito hlavně u Josefa a Čeňka Housy č. 27. Bylo až do června složeno v č. 98. Když si pro něj erár poslal povoz umluvili se ženské v naší obci poněvadž se
začal rozšiřovati hlad že žito nedají odvésti. I musel forman poněvadž se ženské shromáždili ve značném počtu odejíti bez žita. Konečně však žito dáti museli a náčelníce onoho vzbouření Marie Polouprutská č. 19 a Pavla Petruškova č. 18 byly potrestány vězením a Marie Nováková č. 44 pokutou.
V tom čase neznámý pachatel přilepil na dveře u školy plakát s nějakou hanlivou písní na učitele.
Bylo tam cosi o husách které prý p. učitelova ve Štěpanicích kde dřív byla kradla. Na konci stálo.
Učiteli zavrť nosem a hádej kdo jsem! Vedle plakátu byly pověšeny 2 vojenské hulky a u nich napsáno že jich je na něho více. Potom ku konci prázdnin zase někdo vyrazil u školy okno a vhodil dovnitř p. učiteli do kuchyně hrnec záchodoviny. Ta se rozžbrejchla po podlaze a pana učitele na postely to zasáhlo. To se stalo v 11 hodin v noci.
Pobyli u toho ve vyšetřovacích vazbě: Pavla Petruškova č. 18, Josef Vacek č. 54 a Ludvík Čermák
17ti letý č. 71. Největší vyšetřování měl Čermák poněvadž měl od něho Ladislav Novák č. 94. 3 kulky v makacínku. Někdo to vyzradil a komise chtěla ty ostatní dvě. Nedokázal však pan učitel nic.

### **R. 1917**


Toho r. do války přidali Rumunsko, Čína a Spoj. Státy Severoamerické jako nepřátelé Rakouska.
Od dne 19 července poprvé od jara pršelo a v listopadu zrekvírovali obecní zvonky k účelům válečným. Stará Ves dostala za zvonek vážící 15 kg 65 K.

### **R. 1918**


T. r. prodávali lidé brambory 1 kg za 80 h. A za viku k setí dal otec za 1 kg 6 K.
Dne 3. června byl na horách sníh, byly veliké zimy a sucho. Ten rok bylo již tak zle že když otec a Josef Čermák č. 93 koupili na Vysočtě háj k porážení pomáhal jim při tom za nějaké živobytí pátera
Voborníka otec. Toho času složili Turecko a Bulharsku zbraně a Rakousko jich v tom následovalo.


## **Dne 28. října byla prohlášena Československá republika**

Dne 8. listopadu na výročí Bělohorské bitvy byla ve Vysokém veliká slavnost a dne 10. listopadu v neděly spálili před staroveskou zvonici obrazy France Josefa a Karla jež byli ve škole a rakouské
černožluté prapory. A kluci rozlámali plechového orla, jenž byl na hostinci č. 73.

### **R. 1919**


R. 1919 dne 28 ledna byl zavěšen na staroveské zvonici nový zvonek za 366 K. Dne 7. února chodila rekvizice na obilí. Byla tuze přísná. Vzláště v č. 20 obrátili všecko na ruby. Bylo s nimi asi 12 vojáků. Toho dne přijelo do Vysokého 15 legionářů cvičiti se v jízdě na ližích a hned druhého dne si jeden zlámal ruku.
Dne 28. února se kolkovali papírové rakouské peníze. Každému 1/2 vrátili a polovici si podrželi.

Dne 5. března chodila zase v naší vsi rekvisice. Otec musel dáti 15 kg gramů žita a 75 kg bramborů. Ten čas museli občané konati noční hlídku kvůli požárům založeným ze msty.
Dne 17 března chodil Václ. Večerník starosta, Hladík č. 35 a Josef Vodseďálek č. 61 jak která kráva a koza dojí neboť měla býti rekvisice mléka a másla.
Dne 19. dubna se vyjíždělo na pole.
Dne 1. máje slavil se národní svátek. Všecko šlo do kostela hrála hudba a střílelo se z hmoždířu.
Konečně se přiblížila doba voleb obecních v celé republice. 15. červen. Všechny strany se na ně horlivě připravovali. U nás byla nejsilnější stranou rolnická. Předsedou byl Franta Kvarda č. 73 jenž
při volbě stranu zrádné opustil ze zášti proti Večerníkovi starostovi. Druhá byla sdružená strana státoprávnědemokratická jímž se krátce říkalo bolševici. Jich hlavou byl ač rolník Karel Koldovský
č. 16 jenž chtěl býti starostem.
Tito bolševici slibovali lidem všechno možné. Zdarma aprovisaci a Hyrkům č. 4 spraviti barák.
(nejspíše na náklad obce neboť po volbách se k ničemu neměli takže se v prosinci rozvalil). Mysleli že budou mít v zástupitelstvu většinu ale sklaplo jím. Výsledek voleb jenž se konaly ve škole viz na straně 3. Není tudíž divu že pánům bolševikům pivo jež měli u Ducháčka připravené na oslavu
vítězství ani moc nechutnalo.

Před volbamy už vzali dosavadní aprovisační komisi rozvrhování že prý s tím dělají švindle ale jak se později ukázalo byly lepší.

### **R. 1920**


Dne 15. dubna 1920 byla veliká povodeň. Vlastně ledna. Dne 22. února museli sedláci přihlašovati, kolik kdo má vozů. To pro případ války.
Dne 17. března byl v naší vsi výkup bramborů a obilí pro erár Frant. Janda č. 80 byl pochválen že ten rok nejvíce dodal.
Dne 27. března jsme poprvé vyjeli na pole.
Dne 30. března sázel již Václav Novák č. 44 brambory.
Dne 2. dubna na Bílou sobotu odpoledne chtěli si na otce přijíti všecky báby z baráku poněvadž nepřišel příděl a oni byly as 2 dny bez chleba. Chtěla je védsti Anna Polouprutská č. 11. Že když


nemají co jisti že se najedí u nás. Jakoby táta za to mohl. K tomu mají aprovisační komisi jenž se má starati o včasné dovezení mouky.
V té komisi byli: Fr. Šalda č. 72 předseda
Fr. Polouprutský č. 11 vyd. listky
Jos. Bouzek č. 65 člen
Vilém Polouprutský č. 28.
Ant. Koldovský č. 1 rozdělovač.
On je popích pan Koldovský nemohla dočkati brzy li složí otec rychtářství. Ale Ant. Nováková se s tím předem pochlubila. Otec se sebral a tomu revolučnímu výboru vynadal. Tak se již neodvážili.
V poledne na to přivezli příděl 300 kg žitné mouky.
Dne 9. dubna bylo v Jilemnici veliké vzbouření kvůli nepřivezení mouky na chléb. Hejtmana přinutili by se dobrovolně vzdal úřadu. On to slíbil, má to však učiniti.
Dne 4. června zde byli nějací panáci ze Semil vybízejíce na upisování životní státní prémiové půjčky. Upsali na to: Čeněk Housa č. 27 6000 K.

Štěpán Hrádecký č. 98 1000 K.
Jos. Čermák č. 93 2000 K.
Frant. Čermák č. 15 1000 K.

Karel Koldovský č. 16 600 K.
Dne 7. června ráno byl veliký mráz. V Semilech při Jizeře omrzly brambory. Dne 20. června stálo ve Věstníku pro zásobování lidu, o zabavení rostlin olejnatých. Mezitím i ohnice. Tak hloupé nebylo ani Rakousko.
Dne 19. července vykradli neznámí zlodějové v Ruprechticích kostel. Vzali nějaká mešní roucha a kalichy.
Dne 20. července přijelo do Tanvaldu vojsko kvůli Němcům kteří stávkovali a chtěli ….(německy, jiný rukopis, jedno slovo, nečitelné).
Dne 29. července byl odhad majetků. Naše usedlost obhádnuta za 20 908 K.
Čermákova č. 93 za 60 000 K.

Housová č. 27 za 161 000 K.

Polouprutská č. 19 za 30 000 K.
Obhájci byli: asistent z Berního referátu Beneš.
učitel Josef Dlabola

Václav Večerník č. 39
Frant. Šalda č. 72.

Dne 8. srpna ve Vysokém pouť. Ale mimo dvou perníkářských bud tam vysočtí páni nic nepustili. Přijel totiž do Vysokého velký pán. Bývalý ministr. předseda dr Karel kramář (vysocký rodák) a ten je nervósní.
Dne 11. srpna ukradl někdo Josefu Vodseďálkovi č. 54 20ti snopový mandel žita. Podezření padlo na Jindřicha Maturu č. 78 ale nedokázal se nic. Tento Matura o rok dříve postřelil Josefa Vacka č. 54 a nedokázalo se též nic.
Dne 15. srpna zvolení do obec. honeb. výboru: Čeněk Slavík č. 85 předseda.
Frant. Soukup č. 53.
Vil. Polouprutský č. 28.
Josef Bouzek č. 65.
Ode dne 22. srpna do 30. srpna v jedné túře pršelo. Lidem mnoho obilí zrostlo. Vzláště Jos. Čermákovi č. 93 mnoho pšenice nad Borovím.
Dne 2. září byli odvedeni k vojsku ze St Vsi: Ladislav Novák č. 94
Frant. Wečerník č. 29


Petr Slavík č. 85

Václav Ducháček č. 49

Ant. Soukup č. 53
Karel Čermák č. 15
Ludvík Čermák č. 71.

V tomto roce šla po číslech poprvé Pavla Hyrková dříve majitelka č. 4. U nás byla 8 dní. U Soukupa č. 53 pět dní. U Housů č. 27 byla 23 dní u Wečerníka č. 39 sedm dní.
Dne 1. září zloději a vrah Novotný z Benecká se dostal do č. 57 a ukradl jim hodně peněz a několikery hodinky. Potom ho chytili v Kuchelně při krádeží četníci. Mezi jiným se přiznal na krádež ve
Staré Vsi a že jej tam poslal Matura. Dne 10. listopadu přišel pro Maturu ze Semil četník a odvedl ho ku krajskému soudu. Nedokázalo se však naň nic.

### **R. 1921**


Dne 21. ledna přišel s hejtmanství přípis že musí býti v každé obci: Katastr psů. Na vedení tohoto zvolení: Vodseďálek č. 54 a Polouprutský č. 19.
Ten čas lidé moc vystupovali z církve římskokatolické. Jedni zůstávali bez vyznání. Jiní přistupovali k nedávno založené církvi Československé. V naší vsi jsme to první udělali mi na popud stanovského strýce Petra Žanty č. 32.


(Opis:) Slavnému okresním hejtmanství v Jilemnici.
Oznamují že vystupují z církve římskokatolické a že vstupují do církve československé.
Narozen dne 7. září r. 1904.

Rodiště Stará Ves. fara a okres Vysoké. Stav: svobodný
Rodiče: Čeněk Wečerník Marie Žantová. Žádám, aby oznámení toto bylo vzato na vědomí a mě písemné potvrzení o tom zasláno bylo.
Ve Staré Vsi dne 11. února 1921

Jaroslav Wečerník rolnický pomocník Stará Ves č. 20.


Dne 16. února bylo sčítání lidu. V naší vsi obyvatel 377.
Dne 24. března měla pohřeb 17ti letá Karolína Wečerníková č. 78 první vyznavačka církve československé.

Dne 28. března vybýrali Kamil Vodseďálek č. 62. Koldovský č. 16 a Ludvík Polouprutský č. 25 na
Červený Kříž. Vybrali bezmála 400 K.
Dne 12 dubna odveden k vojsku za naši ves Stanislav Kvarda č. 73.
Dne 10 dubna sloužil škodějovský rodák dr Karel Farský ve Vysokém na rynku pod sochou Panny Marie československou mši.
Dne 15 května sloužil zase ve Tříči u kříže mši.

Josef Vodseďálek č. 9 prý nepustí tomu kdo není katolík býka na krávu.
Dne 19. června se sipal sníh.
Dne 12. srpna přišel po dlouhé době ne dešt ale liják se strašlivou bouřkou a větrem. V Ruprechticích mnoho stromů rozlámala a střech vzalo. Truhláři Jandovi celou stodolu převrátilo.
V podzimním setí hrozné sucho takže se muselo na poli dělati ve 3 hodiny ráno. Jinak ve dne se vzbouřil vítr a při vláčení by všecku hlínu odnesl.


Dne 4. září zemřel bývalý starosta, zakladatel hasičského sboru, vyznavač církve československé
Frant. Janda č. 80.
Dne 25. září sloužil držkovský čs farář Uher na louce za Krumpešti mši posvícenskou. Zároveň pohřeb Jos. Duchacka šenkýře č. 14.
Dne 27. října byla mobilisace zálohy narozených od r. 1895. Mělo se k válce s Maďarskem kamž přiletěl v aeroplánů bývalý císař Karel. Jenže jeho vojsko tam poraženo a on zajat a zavezen na ostrov Madeiru kdež r. 1922 v dubnu zemřel.
Ze Staré Vsi tehdy narukovali: Karel Čermák č. 15
Petr Slavík č. 85

Václav Novák č. 57

Otakar Novák č. 44

Anton Soukup č. 53
Frant. Hloušek č. 95
Bohumil Čivrný č. 64.
Dne 5. listopadu zatkli četníci Aloise Nováka č. 45. Byla u něj kradená bavlna z továrny Brunovi v Hamře. On jí od dělníků kupoval a pletl z ní punčochy. Přišli pro něho 4 jako pro Babinského.
Dne 18. prosince bylo mnoho ledu a strašlivé povětří že museli lidé střechy držeti.

### **Oběti Války ze Staré Vsi r. 1914 – 1918**


Ladislav Vodseďálek z č. 9, nar. 7/7 1881, zemř. 7. 1914 na stráži v Srbsku, listonoš v č. 91
Frant. Svatý z č. 40, nar. 21/2 1877, zemř. 30/9 1915 na zranění nohy v Rusku, mlynář
Josef Novák bubeník 14/4 1875, zemř. 28/3 1915 padl na stráži na Dunajci z č. 57 dělník
Bohumil Polouprutský z č. 25, nar. 21/8 1884, zemř. 14/3 1915 v Üskübu v srbském zajetí dělník
Frant. Kvarda č. 73 nar. 17/1 1893, zemř. 22/3 1815 v nemocnici v srbském zajetí v Üskübu (Skopje)
Josef Ducháček č. 49 nar. 27/1 1871, zemř. 19/8 1917 ve válečné službě ve Vídni kramář
Frant. Novák č. 13, nar. 20/1 1873, zemř. 28/2 1918 ve válečné službě v Breitenlec (Dol Rakousy)
Petr Novák č. 50, nar. 7/11 1874, zemř. 12/11 1918, na cestě z Černé Hory domu v Chrudimi, švec
Josef Čermák č. 93, nar. 23/7 1889, zemř. 12/11 1918 praporčík v Cholmu. Ruské Polsko
Josef Přibyl č. 60, nar. 10/3 1881. zemř. 23/7 1919 legionář na Sibiři, zemřel na choleru, truhlář
Stanislav Hladík z č. 47, nar. 26/3 1886, zemř. 3/3 1919 v nemocnici ve Foligno v Itálii
Josef Polouprutský z č. 90, nar. 27/8 1882, zemř. 19…klempíř

### **Legionáři ze Staré Vsi**


Ludvík Polouprutský z č. 25 rotmistr u presidentovi tělesné stráže. Pluk M jana Husa.
Josef Soukup z č. 53, rotmistr legie ruská
Ladislav Janda z č. 80, četař, dělostřelec, legie ruská
Josef Přibyl č. 60 zemřel na choleru na Sibiři
František Soukup č. 53 legie italská


R. 1922 byl zvolen v naši obci jak bývalo v letech 40 tých obecní pokladník Josef Hladík č. 35 před ním byl kasírem Josef Marek č. 35.


Zde vyrážím otisk razítka nového tohoto úřadu jenž stálo 40 K.



**Starostové obce Staré Vsi**

Jan Vodseďálek č. 10
Josef Marek č. 35
Josef Slavík č. 36
Josef Čermák č. 85
Josef Vodseďálek č. 9
Josef Housa č. 26
Anton Koldovský č. 16
Franc Vedral č. 84

Frant. Janda č. 80

Frant. Vodseďálek č. 79

Frant. Kvarda č. 73

Václav Wečerník č. 39
Čeněk Wečerník č. 20



**První obecní zástupitelstvo**
Jan Vodseďálek starosta
Josef Wečerník č. 39 rádní
Josef Novák č. 59 rádní
Jan Housa č. 27 výbor
Josef Polouprutský č. 28
Adam Novák č. 76
Franc Čermák č. 18
Josef Šmíd č. 40

Franc Marek č. 73
Václav Šmíd č. 41

R. 1849



Od roku 1849 až do roku 1920, do r. 1849 byla v obci rychta. Poslední rychtář byl Václav Novák č. 44. První známý Rychtář byl r. 1608 Prokop Telec č. 10.

### **Rok 1922**


Dne 1. ledna 1922 napadlo hrůza sněhu ale do rána z toho byla hrozná povodeň. Dne 13. února zemřel Franc Housa krejčí č. 21 na chřipku. Pokoj popeli jeho.
Dne 19. března na sv Josefa byl krásný den a teplo jako v létě. Ale druhý den se už sipal sníh a sipal se dlouho.
Dne 4. dubna byli za naši ves odvedeni k vojsku: Petr Čermák č. 71, Stanislav Čivrný č. 64.
Dne 8. dubna zemřel Jan Doležal římskokatolický farář ve Zlaté Olešnici. Byl zpočátku při církve československé ale potom s ohledu chlebových její velký protivník. Otrávil prý se.
Dne 11. dubna zastřelil otec na silnici psa Frant. Haase z Vysokého jenž byl podezřelý ze vztekliny.
Dne 12. dubna 1922 začali se stavěním sloupu pro elektrické vedení po vrších. Direkttion Vysoké – Spálov. Vysočtí svítili elektrikou již minulý rok a nyní toho vedení z Paničkovi továrny v Tanvaldě použili k vrtání při stavbě elektrárny pod Spalovem a jezu na Jizeře. Chtějí zavésti elektrický pohon a svícení v celé republice. To bude státi ohromný náklad a kdo to dá „sedláci“. A když chtějí
svítit musejí to zaplatit ještě jednou. Ta Vysocká elektrika

někdy svítí někdy bliká.
Dne 27. dubna jsme poprvé vyjeli na pole.
Dne 30. dubna v neděli přišel strašlivý liják s bouřkou a kroupami. Voda mnoho hliny na polí na polech sebrala. Nejvíc Vodseďálkovi č. 9.
Dne 6. května byl strašný mráz.
Dne 13. května zemřeli: Frant. Housa sedlák č. 65 a 34 faktor koralář a Frant. Liška krejčí č. 17.
Housu kopl kůň a přirazil mu několik žeber a Liška zemřel na rakovinu žaludku. Pohřeb měli slavný obá najednou odpoledne 15. května. Když s Housem odjeli měl Josef Novák č. 55 od vdovy
nakázáno aby zamkl dům a pohlídal u něho. Když chtěl zamykati sliší ze síně: Nezamíkej, jsem tu


a byl to jako hlas nebožtíka Housi. On mysle že někdo ještě ve stavení zůstal, ptá se kdo tam? ale žádná odpověď. Celý dům prošel ale nikde nikdo. Novák jest člověk věrohodný.
Dne 25. května 1922 jsme dokončili jarní práci.
Dne 14. ho června Ruprechtická pouti přišel konečně dlouho čekáný dešť. Tráva na lukách jest již všecka vysmahlá, oves sežloutlý a jetele žádné.
R. 1922 vybízel vysocký farář Böhm své ovečky by něčím přispěli na muziku o Božím Těle. Marie
Palasová č. 33 dala 50 K.

Dne 5. srpna před vysokou pouti jsme dosušily jetel.
Po vysocké pouti ve středu jsme začali žít a poslední žito jsme brali domů dne 27. srpna. Žně byly ošklivé. Skoro pořád pršelo takže kdo měl mandel žita mu zrostlo.
Dne 28. srpna jsme začali pokládati oves.
Dne 31. srpna jsme sili první žito.
Dne 6. září se trousil sníh a na Kotli zůstalo bílo. Pokládali jsme oves v rukavicích.
Dnes 17. září navštívil prezident republiky československé, městečko Semile.
Dne 24. září bylo ve Staré Vsi posvícení. U muziky se poprali a Josefu Turpíši řezníků z Vysokého natloukli hlavu.

Dne 10. října jsme sklidili oves a otavu. Vše skoro shnilé a zrostlé.
Dne 11. října jsme začali kopati brambory a dokopali jsme je 18. října. Do polovice října zde byly vlaštovky což nikdo nepamatuje.
Dne 21. října padal první sníh a zůstalo již bílo.
Dne 23.10. zabavil zde exekutor z Berní správy z Jilemnice za nezaplacené daně za rok 1921 u Josefa Bouzka č. 65 dvě krávy. U Pavlíny Maturovi č. 78 krávu u Františka Lánského č. 42 koně.
Dne 12. listopadu o Olešnické pouti byl krásný den ale zmrzlí jako kost. Nad Olešnici přiletělo z Josefova vojenské letadlo. Frant. Zeman č. 84 a Čeněk Housa č. 27 ještě koupali brambory. Před
Vánoci byly ohromné vánince a po nich veliká potopa.


Ceny ku konci r. 1922
Žito 1 K 10 h až 1 K 20 h 1 kg. Oves 90 h až 1 K 10 h. Brambory 10 až 12 K. Mouka 1 kg 4 K. 1 kg petroleje 4 K. 1 kg cukru 4 K 50. 1 mq uhlí 65 K. 1 m dříví měkého 75 K tvrdého 95 K.
Dne 17. prostě konala se dům od domu sbírka na Vánoční nadílku dítek nezaměstnaných rodičů.
Konali ji Jaroslav Ducháček č. 49 a Anna Večerníková č. 92 nezaměstnanci. Vybralo se 130 K.

### **Rok 1923**


Dne 5. ledna poranil v Praze anarchista Šoupal ministra financí dra Aloise Rašína jenž zranění podlehl.
15\. ledna koupil Jan Šulc z Vrchoviny u Nové Paky od Barušky Housové č. 75 1/8 usedlosti č. 54

za 21 200 K.

16\. ledna byla ohromná sněhová vánice. 27. ledna zemřel po těžké nemoci Josef Novák podomní obchodník č. 94.

8\. až 11. ledna byli na Novém Světě mezinárodní lýžařské závody.


23\. února přibyl do Vysokého farář církve československé Dokoupil a ubytoval se u Františky
Paloušové vdovi po Janu Paloušovi klempíři ze Staré Vsi č. 37. Její bratranec a zároveň spoluporučník jejich dětí Wilhelm Polouprutský ze Starej Vsi č. 28 zatvrzelý říman chtěl jí nakázati že ho nesmí vzíti na byt. Chudák myslel že jsa poručníkem může jí rozkazovati.
4\. března bylo v č. 73 schůze všeho občanstva kvůli zavedení elektrického proudu ve Staré Vsi.
Rozvedení po obci by stálo 156 950 K a je to nakresleno jen po Petrovi ani že už né. Samo sebou se rozumí že pro to mnoho sousedů nebylo. Pouze Josef Čermák č. 93. Oldřich Ducháček č. 14 a Frant.
Kvarda č. 73.

19\. března na den sv. Josefa bylo překrásné počasí. Sníh už málo kde.

### **Patricijská jména z okolí**


**Stanov 1654.**

Sedláci: Jiří Bahenský. Václav Jakubců. Jakub Knížku. Václav Skrbek. Petr Vedral. Jan Bochů. Václav
Bochů. Václav Zeman. Chalupníci: Urban Machu. Jan Syrovátko. Matěj Zeman. Zahradníci: Jan
Jiráku. Matěj Novák. Pavel Šenku.


**Třič r. 1654 a 1713**
Sedláci: Jiří Kolda. Michal Hošek. Martin Honků. Jan Škrabálek. Jan Hrušku. Dorota Wečerníková.
Ondřej Bartonička. Jakub Kubíček. Ondřej Kučera. Jarolím Pavlík. Ondřej Líbal. Marie Bartoňová.
Mikuláš Suk. Václav Hladík. Mikuláš Hladík. Mikuláš Novotný. Ondřej Prášek.
Mikuláš Slavík. Tomáš Slavík. Jan Vinklář. Jan Janoušek. Jan Vinklář od Bartonička. Matěji Škrabálek. Mikuláš Kubát. Mikuláš Bartonička. Daniel Slavík. Tobiáš Kučera. Matěj Bilu. Jan Hladík.
Samuel Nygryn. Václav Bartoň. Daniel Hotovička. Šimon Patočka. Daniel Jandura. Tobiáš Hladík.
Jiří Marek.


**Roztoky 1652**
Krištof Barejt. Pavel Bardolán. Jan Bláha. Jan Dědek. Jan Děravec. Václav Dlabola. Matěji Hnyk.
Martin Holec. Kryštof Jarcika. Jan Jezdec. Václav Kopal. Matěj Koutský. Tomáš Kundel. Jakub Macák. Mikuláš Mařík. Havel Metelka. Matěji Nedohlíd. Kašpar Nesvadba. Jan Nožička. Jan Pán. Petr
Pechák. Tomáš Stínil. Jan Syrový. Jan Šimec. Jan Vitoš. Jan Závěsník. Adam Zeman.


**Jesený 1652**
Mikuláš Čečatka. Jakub Davídek. Matěji Davidů. Jiří Fiedler. Jiří Habrštál. Havel Harant. Jakub
Hlůže. Jan Huňáč. Václav Ježek. Matěji Kokštejn. Jan Havlíček. Jira Holina. Mikuláš Jesenský. Martin Hýrek. Jakub Koňák. Jakub Kordík. Adam Lejka. Václav Marousek. Pavel Měkota. Jan Mikeš.
Václav Kyklavý. Jan Maksův. Jakub Merklas. Jiří Michálek. Jan Mikuláš. Václav Mrkout. Matěj Ondřejkuv. Václav Pavlata. Pavel Petříček. Jakub Skrbek. Matěji Odcházel. Jan Palánek. Michal Pekař.
Martin Rohlík. Jan Smorádek. Jira Dyrováč. Jakub Šklíba. Daniel Švejda. Jan Wečerník. Václav Wečerník. Jan Voják. Matěj Vraštil. Jakub Vávra. Daniel Zíta.


**Ku mlýnu Hořenímu**
R. 1758 chtěl se usaditi v Semilech jako obchodník Franc Hotovička syn staroveského mlynáře.
I přednesl přeponíženou supliku před dnes skončenou dobrotu vrchnostenskou že od mladosti své mezi dobrými lidmi živnost svou těžce a pracné vydělává nyní pak již na třetí rok ve verštatu u Jana
Piltze mlynáře semilského službě stojí a svým řemeslem kus chleba dobývá. Jsa dobře povědom mukařovského a krupařského obchodu který v městečku Semilech provozovati se dá ale na vesnici
špatně by pochodil prosil tedy o udělení městského práva v Semilech proti nejmilostivěji nařízenému snesitelnému platiče. Když tak pro lásku Boží žádal že by umřel jako vysoce hraběcí milosti věrný a poslušný poddaný a když k tomu purkmistr a rada města Semily n/J. vrchnosti zprávu podali že Franc Hotovička dobrý a pokojný a též k živnosti schopný jest teprve stal se sousedem semilským a koupiv si domek č. 68 (nyní Jana Patka) a zde obchod krupařský a mukařský si zařídil.


**První.**

První ruchadlo ve Staré Vsi měl Josef Vodseďálek č. 9
První žentour ve Staré Vsi měl Franc Žanta č. 15

První tkadlec ve Staré Vsi byl Josef Vodseďálek č. 50
První korale dával navlékati Josef Večerník č. 20
První žací stroj ve Staré Vsi měl Antonín Koldovský č. 16


### **Regista**

Jirzik Feyfar z Sklenarzicz.
Letha 1618 ve čtvrtek po památce mistra Jana Husi podle dobrovolné smlouvy koupil vod Jana
Honka votčíma svého statek s tím vším příslušenstvím za summu hotových peněz 75 kop miš. gr.
Má zaplaceno.

254\.

Jan Starej.
Letha 1620 koupil statek vod Jana Starýho votce svýho ještě se sedmi dětmi. Každý má dostati
5 kop gr.

### **Z dějin městečka Vysokého**


R. 1623 byl ve vysokém primas Jiří Patočka.
Podle knih konfirmačních podal dne 13 [4/8] 54 (4. 8. 1354) Heník Waldštein po smrti kněze Franka za faráře do města Vysokého (in Alta Civitas) kněze Petra.
Koncem 16. stol. se připomíná farář podobojí.
R. 1636 byla v městě prodána chalupa na obci po neb. Ondřejovi Krnáčkovi, kteráž pustá stála jsouc od vojáků vybita.
R. 1700 byla znovu obsazena fara.
R. 1725 dne 8 července založen byl nový chrám Páně sv Kateřiny za faráře Pavla Kramáře. Na jeho postavení bylo sbíráno v celém království a sebráno 300 zl. rejns.
R. 1754 pobyl ve Vysokém Antonín Koniáš.
R. 1834 byl ve Vysokém Žid Samuel Grünberger č. 126. Požár t. r. vyšel z domu č. 203 Dominika
Janouše.
Město mívalo i právo hrdelní leč není paměti že by bylo vykonáváno. Aby si ji udrželo a dotvrdilo jeho výkonem vyžádalo si, aby smělo provést popravu odsouzence jinde odsouzeného jakéhos Jakuba Kroupi z Bozkova právem semilským k smrti odsouzeného. Ten byl dne 16 [22/9] 90 (22. 9. 1690)
na Šibeničním vrchu oběšen.

R. 1754 bylo vysokým hrdelní právo potvrzeno a dáno jím povolení šibenici obnoviti což dne
17 [22/9] 54 (22. 9. 1754) provedeno. Ale už r. 1765 hrdelní právo všem 378 městům v Čechách definitivně odňato.

R. 1641 byl přijat za souseda Jakub Vodseďelý ze Staré Vsi a Matěj Jakuba ze Stanova.


### **Rok 1923 (pokračování)**

Dne 29. března na Zelený čtvrtek jsme poprvé vyjeli na pole. Bylo již tři neděle překrásné počasí.
Dne 31. března na neděli Velikonoční koupil Štěpán Hrádecký pekař z Ruprechtic od Fr. Nováka jeho č. 94 s 1/12 gruntu Wršťalová za 15 000 K.
Dne 5. dubna šly děti poprvé po svátcích do školi. Shromáždily se před školou a šli si do č. 11 pro mladého p. učitele. Kdyby byl učil starý učítel byly by šly domů. Před tím dne 22. března dostavily
se na obecní úřad a vyprávěly že jím sdělil starý učitel Josef Dlabola že je začne zase po Velkonocích učit na místo prozatímního učitele Josefa Knoba jenž ho v jeho nemoci zastával. A oni že starého
učitele nechtí, a aby se podala žádost k okresní školní radě za ponechání zde Josefa Knoba který jest u žáků jak u rodičů velice oblíben a mnohem lépe učí. Starosta jím slíbyl že se ona žádost podá a že
se za ně přimluví a ony že když bude učiti starý pan učitel že do školy nepůjdou. Hlavní slovo vedla Vlasta Petruškova č. 18. Toto Stará Ves ještě nevyděla.
Dne 10. dubna byl odvod branců staroveských. Odveden byl z 12 jediný Stanislav Kobr č. 81.
Ze Stanova také jediný Bohumil Žanta č. 32.
Celý minulý týden byly takové mrazy že se na poly dělalo vždy odpoledne.
Dne 13. dubna jsme sili první oves za Vrchy. Jindřich Svárovský ze Stanova č. 13 měl už do Velikonoc všecko zaseto. Sil a u meze byl ještě sníh.
Dne 14. dubna byla první bouřka a pršelo po 3 dny a dne 17. bylo bílo a trousilo se celý den.
Dne 26. dubna jsme sázeli brambory v Kopci. Ten den ukradl někdo mlynáři přes noc s pole brány.
Dne 30. dubna a druhého května jsme sili pšenici, pršelo.
Dne 11. května se trousil sníh a stromoví bylo v plném květu. Jindřich Matura č. 78 již z nedostatku obroka síkl trávu ale nebylo co srazit.
Dne 13. května jsme dokončili jarní práci.
Dne 16. t. m. byl ráno přimrazek.
Dne 17. t. m. byl ve Vysokém odvod koní pro případ války. Ze Staré Vsi byly odvedení koně:
Josefa Bouzka č. 65, Václ. Nováka č. 44 a Jos. Kobra č. 81.
Dne 7. t. m. ujal Otakar Novák od svého otce Václava Nováka usedlost č. 44 1/4 gruntu Wojákova
Dne 27. t. m. o roprachtické pouti přišel takový lyják že místy pole bralo.


### **1923 (pokračování)**

Dne 31. května ve čtvrtek u katolického svátku Božího Těla nepostavil nikdo ve Vysokém na náměstí oltáře ač tam je většina římanů. Farář dával za postavení 100 K ale nikdo se nedal zjednat. Tak přešel průvod pouze po náměstí.
Dne 3. června v neděli odpoledne sehráli na sále č. 73 žáci zdejší školy přičiněním učitele Josefa
Knoba divadlo což se zde nestalo od r. 1866. Návštěva byla veliká i z Vysokého, Ruprechtic a Roztok a sehráli to pěkně.
Dne 5. a 6. t. m. byla strašlivá zima a sypaly se krupky. Na horách zůstalo bílo. Sázely se hlavatky.
Dne 12. června odpoledne bila taková metelice div že bílo nezůstalo a k večeru byla duha neobyčejně zřetelná což bylo předzvěstí dlouhého nepočasí.
Dne 15. června zemřel Václav Novák výměník č. 44. Ten den byla ukrutná zima a ráno taková chumelenice sněhová že nebylo na Malou Stranu za potok vydět. Žita jenž začínala kvésti byla od
dešťu k zemi ubitá.

Dne 17. června měl byti ve Wocedálkově háji výlet místního sboru hasičského ale pro nepočasí musel býti přeložen na 29. června. Návštěva slabá a většinou jen ze vsi.
Dne 25. června jsme začali sušit seno u domů. Sušení to bylo mizerné ale ještě hůře je s těmi kteří mají trávu. 3. neděle na dešti takže ve Vysokém v návsi a okolo Semil je místo sena hnůj.
Dne 6. července večer na uctění památky M. Jana Husa lampionový průvod od hasičského skladiště na Petrů Křib kdež po promluvě Jana Petrušky č. 78 zapálen oheň. Tehdy byla 14. dní taková vedra že jsme v Končinách usušili za 2 dny seno jednou obracené.
Dne 26. července bylo 5 lijáku s bouřkou za den. Nejhůře bylo as ve 4 hodiny kdy padaly takové kroupy.
Dne 29. července odpoledne bylo jako ve čtvrtek ba ještě húře. Natě u bramboru přetlučené u ovsa výsevek na zemi cesty probrané.
Dnes 7. srpna v úterý po vysocké pouti jsme odvezli poslední jetel.
Dnes 16. t. m. jsme začali pokládati žito dole v Kopci. Jiní ale začali žíti už minulý týden.
Dne 23. srpna jsme dožali žito v Končinách.
Dne 26. t. m. jsme sili první žito na Vrších a první z celé vsi. 1 1/2 korce.

### **Z Dějin národa českého**


R. 1110 nařídil polský král Boleslav Křivoústý válku do Čech, aby moci osvobodil Bořivoje z vazby a pomohl jemu opět na trůn. Táhl pak do Čech 1. října né obyčejnými v Krkonošech prosmiky.


Dne 27. srpna jsme počali pokládati oves Nad domem a dne 18. září jsme ho odvozili a 19. sešel a 15 dosili poslední žito na Vrších.
Dne 31. srpna byla v č. 14 schůze všech voličů všech stran ve vsi kvůli jednotné kandidátní listině k volbám do ob. zastupitelstva ke dni 16. září a postavena takto:


**Jednotná kandidátní listina** pro volby do obecního zastupitelstva ve Staré Vsi ku dni 16. září r. 1923.


1\. Čeněk Wečerník rolník č. 20.

2\. František Polouprutský faktor skla č. 11
3\. Otakar Novák rolník č. 44.

4\. Václav Wečerník č. 39.

5\. Oldřich Ducháček hostinský č. 14.
6\. František Albrecht mlynář č. 40.
7\. Miloslav Wodseďálek zahradník č. 10

8\. Josef Bouzek rolník č. 65

9\. Kamil Wodseďálek zedník č. 62.
10\. František Šalda rolník č. 72.

11\. Jan Petruška stavbvedoucí č. 18.
12\. Josef Hladík rolník č. 35.
13\. Melichar Honák chalupník č. 12.
14\. Bedřich Polouprutský rolník č. 19.
15\. František Wodseďálek hos. pomocník č. 23.
16\. Antonín Štěpánek rolník č. 22
17\. Antonín Vitvar rolník č. 77

18\. Karel Polák chalupník č. 32.


Druhý den však přišla pověst že se sedláci vlastně napálili a že jak se říkalo druhá strana chce udělati starostem Otakara Nováka č. 44 a takže by vládl jeho švakr Antonín Koldovský č. 1. čímž by
to bylo ještě horší než dříve. To nejvíce bolelo Josefa Čermáka č. 93. A tu přišel Jaroslav syn Čeňka
Wečerníka starosty na to že Otakar Novák není stár 26 let a že je tudíž podle volebního řádu nevolitelný. Tedy se napsala nová kandidátní listina. Otakar Novák se vynechal, tak že Václav Wečerník přišel hned na místo čtvrté a na zbývající místo osmnácté dán František Bouzek č. 51 kolář.
Dne 23. září o staroveském posvícení byl krásný den. Odvezli jsme otavu z Končin a vázali jsme v Kopci směsku.
Dne 27. září vyřezal někdo Anně Žitné z Vysokého na poli v Davidových lukách přes kopu zelných hlav. Měla v celém okolí největší. Podezření padlo na Jindřicha Maturu č. 78 ze Staré Vsi a u něho zelí také nalezeno ale jak už to s takovými bývá nestalo se mu za to nic.
Dne 30. září jsme začali kopati brambory a dne 15. října jsme je dokopali. Celé týdny pršelo takže se musel kopati motykamy a vždycky as 5 půlek za den. Každý si může tu mazanici představit.

Dne 1. října konala se v č. 20 odpoledne v 1. hodinu za přítomnosti ministerského rady (okresního hejtmana) Františka Kadlce z Jilemnice volba obecního představenstva.
Zvoleni jsou: Čeněk Wečerník starosta.
Jan Petruška náměstek
Václav Wečerník rádní později pokladník.
Oldřich Ducháček rádní.

Volilo všech 12. členů ob. výboru a starosta zvolen jedenácti hlasy.
Toho dne zde učil opět ve škole na místo dosavádního do výslužby do Vysokého odešedšího učitele Josefa Dlaboly učitel Josef Knob jenž byl v Ruprechticích. Starý učitel když se s dětmi loučil
pravil že na ně bude vzpomínat a Anna Housová č. 75 se dala do smíchu a ostatní po ní.
Dne 2. října přišla bouřka a po ní liják a 13. října bylo krásně ale potom zase bouřka.


Dne 17. října v neděli večír ve schůzi ob. výboru zvoleni do místní finanční komise
Václav Wečerník č. 39

Frant. Albrecht č. 40

Mil Wodseďálek č. 10

Jos. Wodseďálek č. 9

Oldřich Wodseďálek č. 83
Jos. Čermák č. 95.
a usneseno věnovati na stavbu pomníku Jana Amose Komenského v Amsterodámu 20 K a Okr.
péči o mládež 50 Kč.
Dne 17. t. m. jsme sklidili dumlíky. Přišel déšť se sněhem. Bylo ještě veliké množství bramborů ko pati a ve Vysokém, Tříči, Sklenařicích a Pasekách měli ovsi a otavi na mnoze státi. Tak Josef Patočka jinak Tomášů největší sedlák ze Sklenařic sklidil pouze 14. mandel nezrostlého ovsa. Též
mnoho šešele bylo státi i položeného a zrostlého. U nás měli však oves stati jen Bratři Housové č. 27. Jinak měli: Wečerník č. 20 směsku v panákach, Čermák č. 93 směsku v kůpách a pšenici v panákach. Josef Janda č. 80 oves v mandelích. Bouzek č. 65 oves položený na zemi. Polouprutský č. 28
směsku v kůpách. Polouprutský č. 19 šešel (jetel na semínko) státi. Kvarda č. 73. Hladík č. 35 Slavík zrovna tak. Novák č. 44 jiřici v panákach. Koldovský č. 16 otavu státi.
Dne 19. října jsme sklidili z Kopce směsku, mokrou a přes týden jsme ji měli rozestavenu na mlatě a vrata zotvíraná, aby ji profoukalo.
Dne 26. října ráno byl nalezen kříž pod Hainovi jenž svého času vystavěti dal Josef Pátek č. 45 i s kamenem převrácený a kříž železný přeražený a také socha sv. Jana z Pomuku za Vysokým převalena. Tohle druhé nic není, ale kříži měl dáti každý pokoj.
Dne 27. t. m. byl po dlouhé době krásný den a teplo jako v letě a na den Svobody 28. října jsme dokončili polní práci.
Dne 1. listopadu na den všech svatých ve Vysokém byla čsl mše a po ní průvod na hřbitov. Předtím byl průvod katolický z 15ti hudebníky. Farář Böhm povídal že je zvědav kolik jich s tím kacířem
(čsl. farář) půjde. Myslel že hudba strhne i všechny čechoslováky do jeho průvodu a zatím jich šlo i s hudebníky 30 a čsl. průvod byl ve čtyřstupu od chrámu až na hřbitov a hudba když odbyla řin (?)
průvod šla hráti československému.
Toho dne jsme zasazovali nový žentour nákladem 2 175 K od firmy Jos. Ripl Jilemnice. Mimo nás mají tento rok nové žentoury tito sedláci: Bedřich Polouprutský č. 19

Antonín Štěpánek č. 22
Otakar Novák č. 44

a minulý rok měl nový žentour František Zeman č. 84 a v roce 1921 Josef Wodseďálek č. 54 a Josef
Hladík č. 35.

Dne 2. listopadu zde byl od Berní správy vykonávatel zabavení pro nezaplacené daně za r. 1922 u těchto sedláků: František Housa č. 26


Frant. Lánský č. 42 faktor koral. Stanislav Housa č. 74

odhad 3 000 K Pavlína Maturová č. 78. 803 K kůň

Bedřich Polouprutský č. 19 vůl odhad 1500 K.
Kar Koldovský č. 16 566 K jalovice
Josef Bouzek č. 65 1 859 K kráva a jalovice
Vil Polouprutský č. 28 267 K kráva za 1 500 kg.
Dne 4. listopadu vysekávali bratři Čeněk a Josef Housa č. 27 dvacetři let starého vola jehož museli poraziti poněvadž onemocněl následkem nažrání mokrého ovsa. Maso z něho ač dlouho vařené bylo
tvrdé k nerozkousání. Ještě jim však mnoho masa zůstalo neb mnozí členové Spolku pro ochranu


majitele padlého dobytka pro maso nepřišli, jako Jos. Wodseďálek č. 9 a Jos. Wodseďálek č. 59 z čehož se zase mnoho členů od spolku odtrhlo. Tak učinili Ant. Štěpánek č. 22. Jos. Palas č. 33 a Jos. Hladík
č. 35, Václ. Wečerník č. 39. Frant. Kvarda č. 73. Frant. Zeman č. 89 a Josef Čermák č. 93.
Dne 8. listopadu koupil Rudolf Slavík švec že Smidar za 8 000 K od Anny Polouprutské její domek č. 25 bývalou to pazdernou Čermáková statku. Ten den zůstalo poprvé bílo.
V prosinci se tak nic památného nestalo jen že byla závějemi zaražená celoroční autobusová doprava Semily = Vysoké = Jablonec n. Jiz. = Grünthal z čehož nastal ve Vysokém náramný zármutek.

Na Svátek Božího narození byla taková vánice že nikdo nemohl na krok a čsl. farář Frant. Dokopil jenž jel na saních ze Zlaté Olešnice do Vysokého byl větrem třikráte se saněmi převalen.
V tom roce byly zde tito faktoři navleku koral: Milosl. Wodseďálek č. 10
Frant. Polouprutský č. 11
Alois Housa č. 21

Otakar Novák č. 44

Václ. Ducháček č. 49

Bohuslav Novák č. 57

Ant. Novotný č. 63
Josef Bousek č. 65
Josef Liška č. 66

Stan. Houska č. 74

Frant. Chlum č. 79.

V tom roce byla taková spousta koral a navlek šel tak jako nikdy před tím.
Toho roku jich zemřelo ve Staré Vsi 7 a narodilo se jich 4.
Do domovského svazku obcí byli přijati: Štěpán Hrádecký č. 94 a Emanuel Zákoutský č. 31 a v jiných obcích byli přijati: Ludvík Liška z č. 63 do Sklenařic. Josef Štadlík z č. 73 do Škvrňan u Plzně.
Emanuel Liška z č. 11 do Tříče.

Toho r. ujala Julie Wodseďálková od svého bratra Františka Wodseďálka jenž se vystěhoval do
Jeseného, domek u Blažtičků na obecním statku stojící, jak on ho po svém dne 19 [10/10] 20 zemřelém otci Františkovi Wodseďálkovi zdědil.


Poznámka (jiný rukopis):
Když bratři Housové nemohli maso z onoho vola odbýti naložili si masa do dvou škopku. Hlavu měli pověšenou ve stodole a jak už to u nich je že u ničeho zámek nemají, nějaký chytrák jim
hlavu ukradl a ještě si ji vzal do nové loktuše.

### **Rok 1924**


Dne 1. ledna 1924 bylo velmi krásné počasi. Potom as dva týdny byly strašné mrazi. Jinovatka byla až ve sklepích a lidem brambory namrzli. Také Františce Novákové č. 50 zmrzla koza.
Dne 12. a 13. t. m.bylo krásně a teplo že se až včely rojily. Dvanáctého večer pomazal neznámý pachatel u Kristiána Čermáka č. 71 všechna okna záchodovinou. Rovněž tak u Františky Slavíková č. 98.
Dne 13 t. m. v neděli večer v č. 20 schůze míst. honebního výboru jehož členy jsou:
Čeněk Slavík č. 85 předseda
Frant. Soukup č. 53
Josef Bouzek č. 65


Willém Polouprutský č. 28 za příčinou zda by se nemohli peníze za následující leta do 1926 za pronájem honitby od Josefa Metelky kováře z Vysokého, věnovati na zakoupení obecního chudobince. Ty peníze činí za r. 1 500 K a rozdíleli se posud od r. 1921 majitelům pozemku. (byl to návrh
Františka Zemana č. 84 z r. 1922). I usneseno poslati po všech společnících honitby oběžník zda s tím srozumění jsou. Jediný František Housa č. 26 se podepsal proti tomů a Jos. Čermák č. 93 jenž
také pro to nebyl ale chtěl zůstati nestranný a proto se vůbec nepodepsal. Obchůzku onu vykonal
Jaroslav Wečerník č. 20.
Dne 17. t. m.v 8 hod. večer v č. 20 schůze obecního zástupitelstva.



**Jednání**
O zakoupení vhodného domků pro obecní chudobinec.


**Jednání**
Obecní úřad v Košťálově žádá zaplacení 40 K které vydal Jaroslavu Polouprutskému z č. 25.


**Jednání**
Ob. úřad na Hrubé Skále žádá zaplacení 165 K pohřebních výloh za Alžbětu Jodasovou vdovu po Fr. Jodasovi sedláku č. 59.


**Jednání**
Okres. správa polit. v Jilemnici žádá o vykonání sbýrky na J. Jirouše č. 19 v Dolní Dušnici jemuž vyhořela stodola.


**Jednání**
Ústřední prázdninová péče v Praze žádá 100 K na postavení noclehárny pro studenty v Praze.



**Usnesení**

Usneseno jednomyslně aby domek č. 51 od Fr.
Bouzka se koupil za cenu nejvišší 25 000 K.
K tomu účelů jsou zvoleni: Čeněk Wečerník starosta, Jan Petruška náměstek a Kamil Wodseďálek výbor.


**Usnesení**

Tento odstavec se jednomyslně zamítá


**Usneseno** :

zaplatiti a pak vymáhati na obci Zásadě kamž jmenovaná 10ti letým pobytem přísluší. Žádost o ní podána již v roce 1915.


**Usneseno**

aby si vykonal v naší obci sbírku sám.


**Usnesení**

odstavec ten se zamítá poněvadž má obec mnoho vydání na chudinu.



**Jednání** **Usneseno**
Volba revisoru dávky z nápojů na r. 1924. Dávky z nápojů za ten rok přijímá se paušálem: od Oldřicha Ducháčka 105 K a od Františka Kvardy 58 K a od Ant. Koldovského č. 1 se žádá paušál 50 K, né jak on chce dáti 28 K.
Jinak bude obec nucena k panu Koldovskému vysílati revizi a musí platiti 20 haléřů z 1 l lihu.
Následkem toho volba revisoru odpadá.


Dne 18. ledna ujednáno o koupi domu č. 51 bývalé tu Klepačově chalupě toto:


**Smlouva trhová.**

Občan František Bouzek prodal Obci Stará Ves svůj domek č. 51 a veškeré pozemky k němu náležející, celkově 4 906 a za cenu 22 500 K. Slovy dvacetdvatisícpětsetkorun beze všech břemen se všemi právy do úplného vlastnictví.
Prodávající žádá, aby mu byla povolena lhůta k obývání do konce května 1924 ale zároveň dává k pohotovosti jednu místnost za světnici, kdyby Obec tu samou pro svůj jakýkoliv účel
hned potřebovala.
Ve Staré Vsi dne 18. ledna roku 1924. Kupující zástupci obce
Prodávající Čeněk Wečerník mp starosta
František Bouzek mp* Kamil Wodseďálek mp
Františka Bouzková mp Jan Petruška mp


Dne 23. t. m. konala se v č. 20 schůze obecního zastupitelstva.



**Jednání**
Kde a na jaký způsob vypůjčit ti peníze na zakoupený Chudobinec.


**Jednání**
Pomocný komitet v Praze žádá o sbírku na strádající Čechy v Německu.



**Usnesení**

Jednomyslně aby na zaplacení onoho domku se peníze vypůjčili u některých soukromníků
ve Staré Vsi. Jestliže by tito nepůjčili tedy na
Okr. hosp záložny ve Vysokém a sice obnos
19 000 K. Dále potřebné peníze se vyberou:
1 000 K od chudého ústavu a 2 000 K od obce

a na výlohy při zápise ony peníze z myslivosti.


**Usnesení**

K vykonání těch dvou sbírek zvoleni jsou Josef
Kobr č. 81 Karel Poláček č. 32



**Jednání**
Okr. Správa Politická v Jilemnici žádá o sbýrku na zřízení školy ve Wandy na němci zpustošeném území francouzském.



**Jednání**
Volba 2 revisorů dávky z nápojů u Antonína
Koldovského č. 1



**Usnesení**

Zvoleni jsou Miloslav Wodseďálek č. 10 a Melichar Honák č. 12.



Dne 30. t. m. konala se ona vyše jmenovaná sbírka. Sebralo se 89 K. Nejvíce dali: Františka Slavíková č. 98 10 K. Josef Soukup č. 53 5 K a Mil. Wodseďálek č. 10 5 K. Ten samý den vybírala rada starších církve ČS členské příspěvky: Jsou to Jan Petruška č. 18

Fr. Polouprutských č. 11
Ant. Novotný č. 63.
Všichni zaplatili jen Fr. Novák č. 87 a Bratří Housové č. 27, né.


Dne 2. února 1924 o Hromnicích odpoledne začala sněhová vánice že to bylo něco hrozného.
Před tím v noci se blýskalo a 4. února štěkalo káně jako v letě.
Potom celý týden se sypalo a foukalo že to žádný nepamatuje by tolik sněhu bylo. U nás větve u lip v závějí. A což ve Vysokém. A co štěpů zajíci ožrali v korunách. Jan Zeman č. 25 ve Stanově
měl celý veliký sad od zajicu zkažený.

_* mp (m. p.) – manu propria, vlastní rukou_


Dne 3. února zemřel ve Waschingtonu v Americe Woodrov Wilson bývalý president Spojených státu severoamerických spoluzakladatel Československa.
Věčná paměť!


Dne 16. února se konalo ve Vysokém vtělení zápisu Obce Staré Vsi na dům č. 51 do pozemkové knihy za přítomnosti: Čeňka Wečerníka starosty, Václava Wečerníka rádního, Oldřicha Ducháčka
rádního p, Jana Petrušky náměstka a Frant. Bouzka prodávajícího. Ony potřebné peníze půjčili:
František Čermák sedlák č. 15, 10 000 K a Čeněk Housa sedlák č. 27, 9 000 K.


Dne 22. t. m.na ob. úř. v č. 20 v 8. hod. večer schůze obecního výboru.



**Jednání**
Okr. Spr. politická v Jilemnici žádá o vykonání sbírky po vsi ve prospěch Červ. Kříže, a aby
občané přistupovali za členy.


**Jednání**
U které pojišťovací společnosti a na jaký obnos se pojistí obec. chudobinec.


**Jednání**
Jos. Novák podruh č. 55 žádá větší chudinskou podporu, dosud má měsíčně 5 K.



**Usnesení.**
Pro vykonání sbírky agitace pro Červ. Kříž zvolení jsou: František Šalda rolník č. 72 a Ant.
Syrovátka krejčí č. 3.


**Ujednáno,**
aby se ob. chudobinec pojistil proti požáru na
10 000 K u Hasičské vzájemné pojišťovny v Praze kterou u nás zastupuje Jan Petruška č. 18.


**Ujednáno,** aby si přešel po vsi.



Dne 1. března byla provedena dvěma četníky u přitomnosti starosti domovní prohlídka u Bohoslava Nováková č. 57. Hledala se mouka jíž sem měl dostěhovati jeho bratr Václav stárek zaměstnaný ve mlýně staroveského rodáka Josefa Šmída v Bělé pod Bezdězem. Tam na něho vyšlo že odcizil
3 000 kg mouky a pytle. Byl s lupem v Bakově na nádraží zatčen a uvězněn. V č. 57 nalezeno 67 kg mouky a uložena na obecním úřadě a v č. 68 u Růženy manželky Václava Nováka 57 kg a pytle. To
uloženo u Fr. Polouprutského č. 11.


Dne 4. v č. 20 schůze obecního výboru.



**Jednání**
Zdejší pan učitel žádá, aby mu obec přispěla uhlím poněvadž má k vytápění velkou místnost a je krutá zima.


**Jednání**
Jak se naloží s panem Fr. Šaldem č. 72. jako obecním zástupcem který při maškarní zábavě
dne 19 [24/3] 24 (24. 3. 1924) zpronevěřil z dávky ze zábavy 10 K chudinskému ústavu patřící.



**Usnesení**

usneseno jednomyslně přispěti panu učiteli na uhlí 50 K výhradně jenom pro letošní rok.


**Prohlášeno**
jednomyslně pana Fr. Šaldu za vyloučeného z ob. zastupitelstva a na jeho místo bude povolán první náhradník Bedřich Polouprutský
sedlák č. 19.


**Jednání**
Frant. Wiechert žádá o peněžitý obnos na ošacení a obuvi.



**Konečně ujednáno**,
aby přišel sem. Má-li oblek ve špatném stavu, že ho obec obleče.



Dne 5. března jmenovala okresní správní komise ve Vysokém pro smírčí soud k vyřizování sporu o náhradu škody způsobenou honbou nebo zvěří, vrchním rozsudím pro Starou Ves a Helkovice
Josefa Hladíka č. 35. Tentýž by také jmenován zástupcem okresu u Okresní hospodářské záložny dne 6. března.


Tento týden již přiletěli špačci ale pro takovou spoustu sněhu zde ovšem nezůstali.
Dne 7. t. m.měl ve Vysokém na sále v radnici bohoslužbu čs. biskup Gustav Procházka z Turnova. Návštěva ohromná. Na letošní rok jsou ve vysocké čs radě starších za Starou Ves tito:
Josef Hladík č. 35
Čeněk Wečerník č. 20

Ant. Wečerník č. 76

Jan Petruška č. 18
Fr. Polouproutský č. 11
Ant. Novotný č. 63


Dne 8. t. m.se postřelila v sebevražedném úmyslu Anna dvacetčtyřiletá dcera Josefa Bocha sedláka č. 39 ve Stanově.

Dne 15. března vdávala se Miloslava Havlíčková z č. 45 a večer byla u Kvardu svatební muzika.
Nahrnulo se tam bab a od Končalu ač to bylo v postě a oni jsou katolíci byli všichni. Mysleli že jim svatebníci dají zadarmo nachlastati ale zklamali se. Ona zábava nebyla u obecního úřadu
ohlášena a tudíž předepsaný poplatek nebyl zaplacen a už za dva dny to někdo četníkům udal. To jest první!
Dne 20. t. m.vyšetřovali četníci z Vysokého nepodepsaný dopis který došel na Okresní správu politickou, jak se některé masky necudně chovali při Maškarním mumraji který pořádal zdejší
Čtenářsko ochotnický spolek Snaha dne 24. února v č. 73. (to jest ovšem pravda o Aloisu Novákovi č. 45 Aloisu Housovi č. 21 Anně Vitvarově č. 45 a Jindřichu Maturovi č. 78) a že tam byly tyto nedospělé osoby. Marie Soukupová č. 53 narozená 19 [12/4] 09. Vlasta Šmídová č. 46 narozená 19 [25/5] 09,
Božena Přibylová č. 60 nar. 19 [17/6] 07. Božena Ducháčková č. 14 jest dopsáno. dcera rádního nar.
19 [13/6] 09. Amálie Hladíková č. 23 nar. 19 [7/5] 08. Ladislav Ducháček č. 49 nar. 19 [10/8] 08, Josef Soukup č. 53 19 [17/6] 07 a Frant. Čivrný č. 64 nar. 19 [1/12] 08. Samo sebou se rozumí že ona data v dopise nebyla.
Písmo jest strašlivě načmáháno. Kratce po prvnim dopise došel na četnickou stanici do Vysokého listek. Vypsanou rukou na něm napsáno to samé jako v prvním ale jen o Boženě Ducháčkové a že
to nebylo po prvé a že o tom Ducháček i Kvarda věděli. To jest druhé.
Dne 21. t. m.večer byla u Kvardů schůze míst. organizace zemědělců. Promluvil Nosek tajemník sekretariatu z Nové Paky o dani z majetku. Přítomni byli též zemědělci ze Stanova, Vysokého a Roprachtic. Po schůzi se milí sedláci pohádali až by z toho málem byla rvačka. Na podzim r. 1923 si
totiž obědnali dohromady. Frant. Zeman č. 84 Fr. Čermák č. 15 Josef Hladík č. 35 Václ. Wečerník č. 39 společný secí stroj. Poněvadž byla pro zdejší ves určena subvence Zemědělskou radou 800
K požádali o ni. Bedřich Polouprutský č. 19 a Josef Hladík první co předseda a druhý co jednatel
Hospodářského spolku onu žádost potvrdili aníž členové spolku co věděli neboť před tím ve schůzi se nikdo o tu subvenci na zakoupení stroje nepřihlásil a ti čtyři vzpoměli až po schůzi. I dozvěděl se to v jaké jsi Okresní schůzi Fr. Soukup č. 53 a po odchodu řečníka se s tím vytasil a začal viniti
činovníky spolku i bývalé ze všelijakých podvodu. To se rozumí že byli hned obvinění vzhůru,


z účastníků utvořili se dvě strany a div že na bitvu nedošlo. Pan Soukup měl spojence: bratra Josefa č. 53, tchána Josefa Nováka č. 43 a jeho syna Josefa. Otakara Nováka č. 44 Antonína Vitvara č. 77
a Viléma Polouprutského č. 28. Na druhé straně byli: Bratří Čermákové č. 15 a 93. bratranci Wečerníkové č. 20 a 39, Zeman, Hladík, Josef Janda č. 80 a Fr. Čermák č. 93 mladý. A tak měli sousedé ze schůze jen jeden na druhého zlost. O Soukupovi se dozvěděli ti ostatní co to ještě nevěděli jaký on
je chlapík a pan Soukup se dozvěděl že lidé jeho kousky vědí. To jest třetí.
Dne 25. t. m.dopoledne na radníci ve Vysokém byla informační porada o soustavné elektrisaci obcí zdejšího okresu na níž přednášel tajemník elektrárenského svazu inženýr Emanuel Hrubý
z Hradce Králové. Dostaviti se měli zástupcové obcí a všichni kdož by na tom měli zájem. Od nás byly pouze Čeněk Wečerník starosta a Mil. Vodseďálek výbor. Myslím že to vyznělo naprázdno.
Dne 27. t. m.přišlo Josefu Čermákovi z Jablonce z nádraží aviso na 3 pytle sušených tresek (hrušek??) od Ladislava Šolce ze Starého Kladna a on chudák nic neobědnával. Že to patřilo jemu bylo vyděti ze správnosti adresy a z čísla domů.
Dne 28. t. m.byl udán Aloisem Novákem Fr. Zeman proto že prý týral krávu. To jest ovšem pravda ale ona nechtěla jít ač unavena nebyla. Zároveň někdo udal Fr. Janouška nájemníka č. 98 pro ne oprávněné provozování živnosti krejčovské. To jest čtvrté a páté.
Dne 5. dubna přišlo J. Čermákovi aviso na 2 bedny švýcarského sýra od fi. Jindř. Freund Olomouc IV.

Dne 11. dubna aviso na peří od fi. Benedikt Sachsel Lobzy u Plzně. Potom za dva dny oznamuje firma, Jar. Šašek že p. J. Čermákovi objednaných 100 kg sazenic cibule zaslati nemůže neb jsou vyprodány. Potom ještě od kterési fi. na Královských Winohradech peří a zase od jiné fi. 300 kusu
skleněných podkladku (vajec) a Josef Čermák nic takového neobjednával.
Dne 11. dubna přišlo také Oldřichu Ducháčkovi č. 14 aviso a s ním zrovna 13 kg vajec a on také nic neobjednával.
Dne 29. března pošlo Barušce Housové č. 75 29 slepic a ona myslí že jí je soused otrávil.
Dne 1. dubna na t.zv. April ráno byl na hasičském skladišti přibit plakát. Na něm barvamy namalována Jaroslava Koldovská dcera Antonína Koldovského č. 1 mezi B. Čivrným ml. č. 64 krejčím a Fr. Janouškem krejčím č. 98. Dole napsáno: nákladem Karla Čermáka. Bylo to nakresleno na 1/2
kreslicího listu jako mají v měšť. škole. Na zadní straně ještě byl výkres Prachovské Skály a Třida I.
List 4. Potom věc vyšetřovali četnici a všem kdož od r. 1921 chodili do Vysokého do školy všechny výkresi prohlédli. Vzdor usilovnému pátrání četnictva nebyl pachatel zjištěn.
Co se týče o nich mladistvých osob jenž byly v Maškarní zábavě byly vyslechnuty na obecním úřadě dne 7. dubna večer. Všichni se z toho chytře vyvlekli, že tam byly bez vědomí rodiču pouze
Marie Soukupová udala že byla s matkou a vstupenky že jim prodal Frant. Liška č. 17. Tím byl v tom zmáchán i on a tak dne 24. května došel připis z hejtmanství, aby zaplatil Fr. Liška 20 K pokuty a Marie Soukupová stará to samé.
Dne 7. dubna vykonávali Josef Soukup č. 53 a Jos. Vodseďálek č. 54 sbírku pro Masarikovu Ligu proti tuberkulose a vybrali 12 K
Dne 11. t. m.odbýval se ve Vysokém odvod branců staroveských. Odvedeni ze čtvrnácti: Jaroslav syn Čeňka Wečerníka č. 20, Frant. syn Emanuele Zákoutského č. 31 a Ludvik syn Josefa Berky
z Turnova potomek Berku z č. 19. Za obec Poniklou odveden o dva dni později v Jilemnici zde v č. 77 bydlící Frant. syn Františka Jancáka z Poniklé č. 143.
Dne 12. t. m.byl překrásný den ale mrazivo a druhý den na Květnou neděli bylo tolik sněhu napadaného a před tím již nebyl žádný a taková vánice se strhla jako o Vánocích. Byl to následek bouřky dne 9. t. m.neb po bouřce se vždy udělá zima. Podle ustanovení ministerstva vnitra podle
§ 1. zákona ze dne 14. dubna 1920 čís. 266 a podle § 1 vládního nařízení ze dne 25. srpna 1921 čis. 324 sbírka zák a nař stanoveny názvi obcí místo:


Stanov je nyní Stanový
Ruprechtice Roprachtice nyní Roprachtice
Olešnice Navarrovská nyní Zlatá Olešnice Navarovská
Olešnice Semilská nyní Zlatá Olešnice Semilská.


Rovněž tak změněny názvy některých obcí v polit. okr. semilském. Například:
Jesený je nyní Jesenné
Boskov nyní Bozkov
Kuchelna nyní Chuchelná.


Dne 16. dubna na Škaradou středu bylo neobyčejně sparno a večer bouřka a pršelo celou noc a druhý den na Zelený čtvrtek neobyčejná zima a chumelice sněhová že bílo zústalo a na Velký
pátek tak se sníh sipal jako když pytel rozváže.
Dne 21. dubna v pondělí Velikonoční koupil Augustin Novotný z Roztok od svého bratra Antonína, vlastně od jeho ženy Anežky Novotné chalupu č. 63 u Holánu řečenou s 1/14 bývalého statku
Wršťalova za 20 000 K. Ten celý den se lilo jako z konve a druhý den byla taková sněhová že bílo zústalo. Tento týden nebylo dne, aby asi tři bouřky nebyly. Před Velikonoci ten týden nalezena byla
socha Jana z Nepomuku pod Starovi zvrácená.
Dne 23. t. m.měla pohřeb Františka vdova po Frant. Liškovi č. 17 jenž byl hasičem. Jako takové šli hasiči na pohřeb a jdouce nazpět stavěli se v hospodě u Ducháčka a tam si vyprášili bluzy. Byla
chumelice ten den a zima k nevydržení.

### **Některá památnější úmrtí od roku 1881**


**1881** Josef Wodseďálek domkař a zedník č. 50 jenž co vojín sloužil několik let v Itálii u myslivců.
Jinak Starý Procházka.

Jáchim Kramář domkař č. 56 bývalý sedlák č. 9 zvaný Bílek. Pocházel ze Třiče nar. 22. 8. 1803 zemřel 5. 10. 1881. U Lukšů.


Josef Wodseďálek advokát syn Jana Wodseďálka sedláka č. 83 u Kuboučinu. Nar. 21. 10. 1852.


Josef Kočina domkař č. 88 nar. 25. 9. 1809 v Příkrém.


**1889** Josef Kobr majitel 1/2 usedlosti č. 77 narozen 25. 10. 1838 zvaný Josef Brňáků.


František Polouprutský poddruh č. 23 bývalý domkař č. 88 zvaný Franc Mladšu nar.

17\. 11. 1818.


**1884** František Bouzek sedlák č. 65 nar. v Ruprechticích 4. 10. 1824. Zemřel 25. 2. 1884 zvaný
Bouzek Sedláků viz o něm na straně 32.


František Čmuchálek č. 91 z Bozkova jenž se do domku č. 91 přiženil k Marii vdově po Janu
Karlasovi.


**1885** Antonin Housa č. 26 inženýr podzemního stavitelství syn Josefa Housy sedláka č. 26 jinak
Tonda Krčovskej nar. 28. 12. 1861 zemřel 4. 5. 1885.


Jan Mnūk muzikant hrál na basu. Majitel domku č. 38 Na Podrybníku. Nar. 4. 6. 1826 zemřel 23. 7. 1885.


Josef Kouble domkař č. 86 jinak Sytovák bývalý majitel 1/2 usedlosti č. 54 nar. 30. 12. 1824 zemřel 21. 5. 1886.


**1886** František Slavík jinak Vystrcký domkař č. 60 narozen 12. 2. 1828 zemřel 11. 7. 1886. On byl za účastenství na metingu r. 1868 na Petruškových vrších trestán vězením u C. k. krajského
soudu v Jičíně.


František Šalda bývalý domkař č. 3 narozen 15. 7. 1807 oběsil se u syna Františka č. 13

r. 10. 10. 1886.



František Čermák jinak Kašpar domkař č. 71 narozen 28. 12. 1824 v č. 18 a zemřel 19. 10. 1886.


**1886** Josef Liška chalupník č. 17 jinak Koucků nar. 9. 12. 1800 v Popelnicích. Zemřel 28. 11. 1986.
Vyráběl přády a do č. 17 se přiženil ku Kateřině dceři Václ. Wodseďálka č. 17. K stáru byl slepý.


František Novák čili Franc Nováku sedlák č. 76 a 1/2 č. 33 nar. 11. 2. 1824. Zemřel 5. 12. 1886.

Tento byl svého času vzorný hospodář a povozník. Jezdil vysockým kupcům až do Jičína a do Němec s obilím a z tohoto zbohatl.


**1887** František Wedral sedlák č. 84. kramář a obchodník máslem také byl rok starostem a byl to takový vesnických advokát ale s celou vsí bojoval. Nar. 20. 9. 1834 v Haraticích.


**1888** Františe Liška domkař č. 58 nar. 19. 1. 1817 zemřel 22. 6. 1888 a prý se oběsil.


Jan Machačka domkař č. 61 nar. 23. 6. 1830.


Josef Slavík nar. 17. 3. 1826 bývalý sedlák č. 85. Zemřel ve Škodějově u dcery Karolíny provdané za Jáchima Housu z č. 27.


**1889** Antonín Novák chalupník č. 42 u Přezáku nar. 20. 8. 1829 v č. 43, zemřel 3. 3. 1889


Vít Slavík jinak Vit Potocký chalupník č. 29 narozen 15. 5. 1823. Pomáhal svému švakrovi
Josefu Šmídovi č. 30 při výrobě řezaček. Roku 1889 nešly koraly a on se utrápil dlouhou chvíli roku 2. 7. 1889.


František Kvarda majitel 1/2 č. 77 narozen 1861 v Poniklé. Přiženil se do Staré Vsi ku Anně dceři Josefa Kobra. S ním měla zároveň pohřeb Anna vdova po Fr. Bouzkovi č. 65. Zemřel

23\. 12. 1889.


**1890** František Žanta sedlák č. 15 jinak prý Přidana nar. v č. 26 ve Stanově r. 5. 4. 1815. Zemřel
18\. 2. 1890. On celý život nezastonal. Byl moc vzorný hospodář a žertovný člověk.


Josef Novák chalupník jinak Švec Přezáku č. 42. Nar. 6. 3. 1863. Dne 31. 3. 1890. se jsa dohospodařen zastřelil.


**1891** František Slavík sedlák č. 48 jinak Franc Wlášku. Nar 17. 6. 1819. Zemřel 24. 10. 1891. Byl též obecním rádním a záložnou celé vsi.


**1892** František Housa zedník č. 21 jinak Housiček nar. v č. 26 dne 13. 7. 1835. Zemřel 13. 3. 1892.


Frantik Koldovský čili Javůrek výměník č. 16 nar. 15. 3. 1817. Zemř. 16. 4. 1892. Tento hrával ve staroveské kapele na basu.


Josef Wodseďálek sedlák č. 9 nar. 31. 11. 1828 v č. 75 byl svého času nejvzornější hospodář ve vsi a měl zde první ruchadlo. Skupováním pozemku přivedl svou živnost na 80 korců
výměry. Zemřel 19. 7. 1892 spadnuv s patra na vůz na žebřinu. Byl 1865 – 66 starostem.
Přezdívka podle usedlosti: Hajnů.


**1893** Antonín Polouprutský chalupník a tesař č. 90 jinak Tonda Chalupskej. Naroz. 11. 11. 1890 zemř. 9. 6. 1893 na kararh průdušek z č. 57.


Josef Hotovička zedník č. 38 nar. 31. 1. 1821 v č. 69. Přiženil se ku vdově Marii po Janu
Mnûkovi a hned za rok zemřel 6. 11. 1893 na zánět plic.


František Polák zedník č. 4 nar. 3. 5. 1820 v č. 8 zemřel 15. 11. 1893 na sešlost věkem.


Petr House syn Františka Housy rolníka č. 27 zemřel na srdeční vadu. 20. 11. 1893 narozen,
5\. 7. 1894 +. Pro něho měl otec koupenu usedlost č. 34 u Witošu


**1894** František Slavík chalupník č. 31 jinak Franc Blažku narozen v č. 81 r. 26. 5. 1817 zemř.
19\. 1. 1894 na sešlost věkem.


**1894** Jáchim Tulach domkař a nádeník č. 92. Narozen r. 10. 4. 1831 zemř: 13. 4. 1894 na srdeční vadu. Příslušný do obce Sitové. Velmi přičinlivý člověk.


František Wodseďálek zedník č. 18 zvaný Lupák naroz: v č. 79 1. 2. r. 1842 zemřel na zánět pater 2. 8. 1894.


Josef Hýrek nádeník a domkář č. 4 kdysi největší sedlák v Jeseném který vše proflámoval.
Stár 51 let zmrzl v opici na Třičtě. 21. 12. 1894.


Josef Palouš domkář 37 zemřel na žaludeční rakovinu. Naroz: 26. 12. 1834 zemřel 18. 4. 1895.


**1895** František Čermák výměnkář č. 53 narozený v č. 34. 1 14. 9. 823 do č. 53 se přiženil k Anně vdově po Václ. Hainovy. Byl švec a říkali mu Witoš. Zemřel 14. 1. 1895.


František Novák sedlák č. 76 a 1/2 č. 33 narozen 18. 2. 1858. Byl velký ožrala a když všecko bohatství po otci proflámoval tak se dne 28. 9. 1895 v síni oběsil. Zvaný Franta Nováku.


Josef Hladík zedník č. 52. Naroz. 30. 8. 1810 v č. 14. Zemřel 9. 11. 1895. Starý písmák. Jinak
Adámek.


Josef Wečerník sedlák č. 20. Zvaný Smětal Wrštalu naroz. 18. 2. 1832. v č. 39. Otec pozdějšího starosty Čeňka Wečerníka. Zemř. 13. 11. 1895 na zánět průdušek. Zde jsou pohromadě
Novák a jeho strýc Wečerník a Wečerníku tchán Hladík.


**1896** Josef Šmíd rolník a zámečník č. 30. Nar. 19. 1. 1815. Zemřel 30. 4. 1896 Ten zbohatl výrobou řezaček jež až na Moravu posílal.


Jáchim Polák pekař a chalupník č. 32. Zemřel 6. 7. 1896 na souchotiny. Narozen 18. 6. 1844 v Přivlace a tamtéž příslušný. Do č. 32 se přiženil k Anně dceři františka Dušty a od toho
dostal přezdívku Dušta.


**1897** Josef Housa sedlák č. 26 jenž byl 12 let starostem. Narozen 3. 12. 1823. Zemřel 9. 1. 1897.
Dobrý hospodář ale přivedl se do dluhu hlavně studiemi syna Antonína.


František Dušta výměnkář a dláždic č. 32. Naroz. v Příkrém 1812. Zemřel 15. 2. 1897.


Jan Novák zedník, domkař a zvoník č. 55. Velký spekulant a písmák a bývalý sedlák č. 20.


Jinak Honza Prutskej naroz. 28. 10. 1814. Zemřel 24. 2. 1897.


Jáchim Kopal domkař č. 58 zemřel na srdeční vadu 22. 6. 1897 nar. 1825 v Jílovém.


František Wečerník zedník č. 24 jinak Kostnický narozen v č. 90 15. 8. 1829. Byl velmi zlostný a náramný silák a práč zemřel 27. 12. 1897 na srdeční vadou.


**1898** Václav Polouprutský jinak Krumeš chalupník č. 89 nar. 14. 3. 1821 zemřel 25. 8. 1898. On měl jednu nohu kratší a tak chodil po světě o berlích dělaje mrzáka a mnoho peněz vyžebral
z nichž koupil pole od Marková statku a na roztočtě a postavil stodolu.


František Rolc švec č. 1 naroz. 1. 8. 1828 zemřel 20. 12. 1898 na krvácení do mozku. Velmi

vzteklý člověk. Bývalý granátník.


**1899** Antonín Wodseďálek chalupník a zahradník č. 10 jinak Tonda Staru. První spirita na okolí.
Narozen 21. 2. 1841 v č. 87 zemřel 29. 5. 1899.


**1900** Josef Wodseďálek domkař č. 68 a faktor navleku koral. Zemřel 12. 10. 1900. Jeho žena Anna byla dcera Michala Doubka č. 32 a lidi pak říkali Wodseďálkovi Doubek narozen v č. 34

4\. 9. 1809.
**1901** Josef Šmíd jinak Šmídek Wojáku rolnický pomocník syn Josefa Šmída sedláka č. 46 svobodný naroz. 12. 2. 1871 oběsil se na domě 21. 9. 1901.


Josef Slavík chalupník č. 92 bývalý sedlák č. 36. Pro svou pomalost a velkou postavu nazván
Váha Petru do č. 92 se přiženil k Marii vdově po Jáchimu Tulachovi. Nar. 26. 5. 1841 zemřel

29\. 9. 1901.


**1902** Vít Novák jinak Vit Klepáčů u chalupník a krejčí č. 51 naroz. 20. 6. 1824 v č. 28 zemřel

17\. 8. 1902.


**1903** Antonín Polouprutský jinak Tonda chalupskej tesař č. 90 zemř. na souchotiny 17. 3. 1903 narozen 21. 2. 1852. Též se rád napil.


František Novák klempíř č. 6 naroz. v č. 43. 1858 oběsil se u bidla 6. 6. 1903. Když vše prohýřil tak si tuto smrt udělal.


Vít Polouprutský výměník č. 28 či Vit Končalů. Naroz. v č. 28. 18. 7. 1828. Zemřel u dcery
Anežky provdané Zemanové v č. 84. 27. 6. 1903.


Zdeněk Liška pilníkář č. 60 jinak Vinca Koucků naroz. v č. 17. 21. 2. 1837 zemřel na souchotiny 17. 8. 1903.


Michal Syrovátka chalupník a tkadlec č. 12 zemřel na zánět ledvin 12. 11. 1903 naroz. 15. 3.
1867 v č. 3. Jinak Michal Pustinů.


**1904** Josef Janda výměnkář č. 80 nar. 6. 6. 1825 zemřel 31. 3. 1904. Ten měl od otce na usedlosti č. 80 vtěleno právo bytu do vystavění vlastního obydlí a držení jedné krávy. Samo sebou se
rozumí že potom nestavěl a byl většim pánem než hospodář.


František Soukup sedlák č. 53. Naroz. v Pasekách č. 35. 2. 12. 1852. Přiženil se do č. 53 k Barboře dceři Vita Nováka zemřelého 11. 9. 1888. Byl podruhé ženat a pro domácí sváry
se dne 19. 6. 1904 ve stodole již sám vystavěl oběsil.


**1905** Adam Wodseďálek sedlák č. 75 čili Adam Krejčů zemřel na zánět plic 23. 11. 1905 naroz.
4\. 4. 1828 v č. 93.


**1905** Jan Kobr domkař č. 56 jinak Honzíček naroz. 1. 11. 1849 v č. 77. Zemřel 30. 12. 1905 na plicní nemoc viz o něm č. 36.


**1906** Josef Wodseďálek či Skalák majitel 1/2 usedlosti č. 54 zemřel 9. 11. 1906. Na souchotiny

narozen 4. 9. 1852.


**1907** Antonín Wečerník zedník a chalupník č. 92 naroz. 2. 2. 1868 v č. 20 zemřel na souchotiny od pití kořalky 27. 9. 1907.


Josef Kvarda sedlák č. 79 dříve č. 73 narozen v Piniklé 20. 7. 1836 zemřel 21. 11. 1907.


**1908** Michal Hrádecký tkadlec a zloděj, co neviděl to neukrad. Nar. 29. 11. 1865 v Roprachticích zemř. 27. 4. 1908. Měl domek č. 91 Kadlasu.


Josef Turpiš domkař č. 70 jinak Turpíšek nar. 9. 11. 1833 v č. 4 zemřel 22. 4. 1908.


František Housa sedlák č. 27–34–74–88 jinak Hoření Krčovský nar. 29. 1. 1831 zemř. 17. 3.
1908 a zůstalo po něm hotových peněz 80 000 zl.


Emanuel Liška malíř syn Ludvíka Lišky chalupníka a faktora se sklem č. 63 nar. 6. 3. 1889 zemř. 8. 10. 1908 na souchotiny.


**1909** Antonín Wodseďálek zedník bývalý chalupník č. 95 jinak Tonda Pavlu. Nar 17. 9. 1866.
Kořala a zloděj.


**1910** Josef Kvintus bývalý domkař č. 38 z Jeseného stár 88 let se na područí v č. 58 pro nějakou nezhojitelnou nemoc oběsil. 5. 7. 1910.


**1911** František Liška chalupnický výměnkář č. 17 nar. 30. 4. 1830, zemř. 26. 1. 1911, jinak Liška
Koucků.


Antonín Koldovský sedlák č. 16. Byl 24 let starostem, pokladníkem Okr. hosp. záložny, majitelem zlatého záslužného kříže a měl 20 000 zl. na hotovosti. Nar. 14. 6. 1848. Oběsil se pro rakovinu v krku 25. 4. 1911.


**1912** Josef Novák krejčí bývalý majitel č. 2 u Holánku jemuž ten domek před tím vyhořel. Naroz.
17\. 11. 1837 v č. 76 zemř. 28. 3. 1912. Bývalý voják a velký lhář. Jeho I. žena Barbora byla rozená Holánová z č. 87 a on od toho dostal přezdivku: Krejčí Holánku.


**1914** Josef Šmíd sedlák č. 46 jinak Hoření zámečník nar. v č. 30. 17. 5. 1847. Zemřel 25. 3. 1914 na srdeční vadu a kornatění tepen.


Kristián Čermák sedlák č. 22 bývalý řezbář a malíř nar. 2. 3. 1829 v č. 18 zemř. 30. 4. 1914.


František Svatý mlynář č. 40. jinak Dolení mlynář nar. 9. 6. 1845 v Ruprechticích a zemřel
31\. 7. 1914 viz o jeho smrti u č. 40.


**1915** Josef Hotovička soustružník č. 67 a spirita nar. 30. 11. 1898 zemř. 7. 1. 1915.


Josef Pátek chalupník a zedník kamnář č. 45. Jinak Pepík Pátků. Posměváčkové mu říkali proto že botamy táhal po zemi: Cáranda. Byl též tak zv celfotrem a všechny poutě široko
daleko s procesim schodil. Chodil do Boskova, Heinic, Wambeřic, Svaté Hory. na Tábor do
Maria zel. ba snad i Czenstochovie pobyl. Jednou se mu stalo že předříkával kdesi na padi procesí ku zpěvu a sice chodili od jedné sochy ke druhé. Najednou přišli k jedné a Pepík
nevěděl co je to za svatého. I obrátil se na jednoho němce a ten mu odpověděl: ich was nicht tj. já nevim, a milý celfotr spustí: a ty svatý Ichwasnychte oroduj za nás. To se rozumí že
z toho bylo hodně smíchu. nar. 15. 8. 1831 zemřel 14. 2. 1915. Zde jsou Hotovička a Pátek švakři.


Josef Polouprutský chalupník a zedník č. 89 čili Krumeš. Narozen 16. 10. 1849. A že nebyla ve válce kořalka tak se 1. 6. 1915 oběsil na domě u řezačky.


František Svatý mlynář č. 40 naroz. 21. 2. 1877 zemřel ve válce v Polsku raněn byv do nohy

30\. 9. 1915.


**1915** Josef Novák nar. 14. 4. 1875 nemanželský syn Anny Novákové č. 57 Padl ve válce na straži u Poluzcicze na Dunajci 28. 9. 1915.


Ladislav Wodseďálek listonoš č. 91 nar. 7. 7. 1881. Padl na srbském bojišti r. 1914. Jinak
Ladislav Hajnů.


František Novák či Holinka chalupník č. 57 narozen 27. 11. 1858. Zemřel na rakovinu v žaludku 12. 12. 1915.


Bohumil Polouprutský čili Pazdernický tovární dělník č. 25. Nar. 21. 8. 1884. Zemřel 14. 3.
1915 v nemocnici v Üskübu v srbském zajetí.


František Kvarda syn šenkýře č. 73 narozen 17. 1. 1893 zemřel v Üskübu v srbském zajetí.
Tyto dva, Kvarda a Polouprutský šli na vojnu až hrozně vesele zemřel 22. 3. 1915.


**1917** Josef Ducháček domkař č. 49 naroz. v č. 11 roku 21.1. 1871 zemřel co vojín 19. 8. 1917 ve
Vídni.


Jeroním Hladík sedlák č. 35 jinak Marek nar. ve Třiči 23. 10. 1833 zemřel 16. 11. 1917.


Čeněk Kobr či Vinca Brňáků. Bývalý boháč a majitel 1/2 č. 54 ve Staré Vsi a 1/2 č. 42 v Ruprechticích. (Viz o něm č. 34 Na Skále) zemřel co obecní žebrák v č. 56 dne 20. 11. 1917
narozen v č. 77, 28. 5. 1844.


František Polouprutský sedlák č. 28 jinak Končilu nar. 15. 12. 1853 zemřel 29. 11. 1917.


Josef Rydval majitel 1/2 usedlosti č. 77 jinak Večerník nar. v Olešnici Semilské 2. 9. 1860.
Přiženil se sem ku Anně vdově po Fr. Kvardovi. zemřel 18. 2. 1918.


František Novák zedník č. 13. Jinak Klepač nar. v č. 51 dne 14. 1. 1873 zemřel co vojín 28. 2.
1918 v Breintenlee v Dolních Rakousích.


**1918** Josef Čermák syn sedláka č. 93 zeměměřič nar. 23. 7. 1889 zemřel co vojín, praporčík právě povýšený na poručíka 8. 7. 1918 v Cholmu v Polsku. Jinak Joska Kašťáku.


Bohumil Wodseďálek vojín na dovolené syn sedláka č. 9 nar. 18. 4. 1894 zemřel na pověstnou španělskou chřipku 15. 10. 1918.


Karel Wodseďálek bratr hořeního. Byl odveden k vojsku avšak zemřel na to samé 18. 10.
1918 narozen 29. 9. 1896 jinak Karel Hajnu.


František Wečerník chalupník č. 24 jinak Kosnickej. Nar. 29. 10. 1858 zemřel na den Svobody 28. 10. 1918. Bývalý dělostřelec.


Petr Novák či Petr Klepáču švec a chalupník č. 50 narozen v č. 51 dne 30. 11. 1874 zemřel co vojín na cestě z Černé Hory v Chrudimi 12. 11. 1918.


Josef Čermák sedlák 1/2 č. 53 zemřel na zánět plic 3. 12. 1918 narozen 15. 12. 1856. Tuto nemoc si připravil nastydnutím při honbě.


**1920** František Wodseďálek domkář č. 61 jinak Blažtička naroz. 21. 6. 1853 zemř. 19. 10. 1920.


**1919** Josef Přibyl truhlář č. 60 narozen v Bohdašíně u Nového Města nad Metují r. 10. 3. 1881.
Zemřel co ruský legionář na choleru kdesi u Wladivostoku v Sibiři r. 23. 6. 1919. Do č. 60 se přiženil k Marii dceři Čeňka Lišky pilnikáře.


**1921** František Janda sedlák č. 80 nar. 11. 3. 1850 zemřel 4. 9. 1921 po dlouhé nemoci po operaci.
Byl dlouho obecním rádním dvakráte starostem, pokladníkem a jednatelem Pecnářského družstva asi po deset let.


Josef Ducháček hostinský a chalupník č. 14. Dlouholetý rádní a školní dohlížitel. Též řezník zvaný Stará Koza nar. 25. 11. 1845 v Roztokách, zemřel 22. 9. 1921.


**1921** Josef Polouprutský domkař č. 25 jinak Pazderák. Bývalý hajný a bývalý sedlák č. 94 nar.
12\. 8. 1857 zemřel 12. 11. 1921. Byl též cihlářem a milovník korálky.


František Housa krejčí č. 21 či Housiček. Podepsal se Franz. Narozen v č. 87 r. 12. 6. 1861.


(Ozdobný kreslený „pásek“ – konec kapitoly)

### **Různé**


Od 1. října 1920 do 30. září 1921 prodalo se ve staroveské trafice č. 73 (Frant. Kvarda) za 21 116 K
60 h tabáku. Výtěžek z toho měl trafikant 2 111 K 68 h.
Roku 1953 na Nový rok začalo pršet, pršelo druhý den a 3. slabě a v neděli mírně sněžilo kterýžto den odpoledne se zde přes noc přes ves z Novákova březí nad Krčoví a před Starovi na Pustinu brouchal sněhem jelen čtrnácterák.
8\. ledna se projasnilo a začalo mírně mrznout ale druhý den zas už mžilo.
11\. ledna prováděli: Bedřich Polouprutský a Jaroslav Večerník soupis hospodář zařízení pro potřebuje JZD a skladováno: lehkých vozu 43, těžkých 18, saní 14, líhní na kuřata 1, pluhů 36, dvouradličných 6, bran železných 26, dřevěných 27, secích strojů 11, na mák 2, žacích strojů 12, odkládacích 6, voznic 20, mlatiček 12, čističky 3, řezaček 21, výfukových 6, sýtkových mlýnku 17, elektromotorů 25, benzinových 6, pračka na brambory 1, váh 27, rozparek 47, válců 3, plečky 21,
rádýlek 28, šrotovníků 6, pařáku 9, stroj. dojení 1, pohrabáče potahové 3, ruční 23, krouhačky 24, chomoutů 12, volských 34, řemenů hnacích 40, lis na slámu 3, kopaček 10, kultivátoru 26. Na Malé


Straně tento soupis dělali: Josef Soukup ml. a Jindřich Matura ml. Při tomto soupisu nepřiznali:
Věnceslav Vodseďálek elektromotor, Janoušek dřevěné brány a kopačku a Janda šrotovník.
12\. ledna začalo trochu více mrznout, druhý den více a dál mrzlo silně celý týden a že bylo pod mrakem a mlha narostla jinovatka až 19. mrzlo mírněji ale zas se sypal sníh s větrem, 20. jasno
a mráz zas přiostřil, 22. se sypalo a 23. foukanice. 27. spadlo mnoho sněhu do něhož následující den pršelo což trvalo až do konce ledna. Ten čas zde ve škole poučil zas Petr Hnyk z Vysokého za učitele Farského jenž byl u 8. nedělního voj. cvičení.
1\. února vánice, 4. mrzlo a do rána následující den zas foukanice z níž po poledni z hrozného návalu sněhu neobyčejná tma že se svítit muselo a potom 7. a 8. silně mrzlo.
Od 1. do 16. února byli na školách prázdniny pro nedostatek uhlí. Mrazivé počasí střídající se s foukanicemi, deštěm a mlhou trvalo až do 22. kdy za velmi silného a teplého větru sníh tál, strhlo
komíny: u Františka Čermáka č. 93 a u neobyčejného domku č. 21 Stanislava Housy č. 95.

### **Rok 1924**


Dne 27. dubna 1924 v neděli celý den pršelo a odpoledne byla duha velmi zřetelná což bylo předzvěstí dlouhých dešťů jenž potom nastali. r. 1917 se vyjíždělo na poledne dne 5. května a zdálo se to hrozné a r. 1924 si vyjelo 2. května ale mokro strašné že když jsme byli na poli dne 25. března bylo
krásně sucho.
Dne 4. května byla na obec. úřadě v č. 20 schůze ob. výboru. 5. odstavec jednání byl: Čeněk Wečerník starosta žádá slušně o dobrovolné propuštění z jeho úřadu poněvadž není zdráv a z rodinných důvodů.
Usnesení: Čeněk Wečerník se jednomyslně dobrovolně z jeho úřadu propouští a na jeho místo zvolen jest Oldřich Ducháček č. 14 druhý rádní. Ježto Old Ducháček volbu na starostu nepřijal
konala se při nové schůzi v č. 20 volba nového starosty za přítomnosti 11ti členů ob. zastup. a zvolen 10ti hlasi Josef Hladík č. 35 a jeden hlas měl Oldřich Ducháček. To se stalo dne 7. května večer a dne 23. t. m.přišel přípis od Okr. spr. polit. z Jilemnice že volba nového starosty a zřeknutí se
starého vzato jest na vědomí.
Dne 6. května jsme začali opravdu dělati na poli a dne 9. jsme seli první oves skoro 2 korce nad domem. Den předtím jsme u vláčení promokli na kůži a museli jsme utéci.
Dne 12. května zemřel po rok trvající nemoci František Kopal zedník a domkař č. 86 rodák roztocký.
Od 11. května to je od lukovské pouti byla taková vedra že měl dobytek na poli celý den jaziky vypláznuté a bouřky byly za den třeba tři ale ani nestřiklo a to trvalo až do 20. Ten den přišla
bouřka důkladná a ještě důkladnější liják a v Dolenci i nějaká kroupa střikla a v Helkovicích roz bilo žita jsoucí již v trubkách.
Dne 19. t. m.jsme sázeli brambory nad domem. 1. hl ranných a dne 23. jsme je dosázeli a dne
29\. jsme dokončili jarní práci.
Dne 1. července jsme dosušily seno v Končinách.
Dne 5. července večer odbývala se slavnost úctění památky M. Jana Husa již pořádal místní hasičský sbor. A sice. Byl lampionový průvod od Hasičského skladiště přes Křib na Smětalovo když zapálen oheň pak shromážděným promluvil Jan Petruška.
V tomto roce usnesla se rada starších CČS vystavěti svůj dům či sbor pro vykonávání bohoslužeb.
A konali se sbírky při bohoslužbách a nakonec ujednáno, aby vždy dva členové rady starších v té každé vesnici přešli dům od domů kdo by co daroval neb půjčil na stavbu toho církevního domů.


Ve Staré Vsi onu obchůzku vykonali dne 1. dubna Čeněk Večerník starosta a Josef Hladík č. 35 a vybralo se následující: A sice, kteří obnos darovali:



Josef Čermák č. 93 300 K

Obec Stará Ves 100 K
Čeněk Housa č. 27. 100 K
Frant. Čermák č. 15. 100 K
Čeněk Slavík č. 85. 100 K

Mil. Vodseďálek č. 10. 100 K

Fr. Polouprutský č. 11. 100 K
Antonin Kobr č. 77 50 K

Antonin Večerník č. 76. 50 K

Fr. Novák č. 37. 50 K

Alois Novák č. 45. 50 K

Ant. Novotný č. 63. 50 K
Josef Janda č. 80. 50 K

Fr. Vodseďálek č. 23. 30 K

Václ. Večerník č. 39. 25 K

Jar. Večerník č. 20. 25 K
Frant. Soukup č. 53. 25 K
Fr. Šmíd č. 30. 25 K

Oldř. Ducháček č. 14. 50 K

Kam. Vodseďálek č. 62. 25 K
Štěp. Hrádecký č. 94. 25 K
Jan Petruška č. 18. 50 K

Fr. Chlum č. 79. 25 K

Jos. Liška č. 66. 25 K

Mel. Honák č. 12. 25 K

Marie Přibylová č. 60. 50 K
Ant. Vitvar č. 77. 25 K



Ant. Štěpánek č. 22. 25 K
Jos. Kobr č. 81. 25 K

Otakar Novák č. 44. 25 K

Hynek Hlava č. 47. 25 K
Frant. Zeman č. 84. 25 K

Josef Hladík č. 55. 25 K
Ludmila Čermáková č. 74. 25 K

Frant. Hloušek č. 95. 20 K

Fr. Zákoutská č. 31. 20 K

Fr. Nováková č. 50. 20 K

Oldř. Vodseďálek č. 83. 20 K

Bar. Housová č. 21. 15 K

Bedř. Polouprutský č. 19. 10 K
Fr. Liška č. 17. 10 K

Stan. Housa č. 74. 10 K

Old. Polouprutský č. 58. 10 K
Fr. Šmíd č. 46. 10 K

Fr. Slavík č. 48. 10 K

Anežka Ducháčková č. 49. 10 K

Ant. Syrovátka č. 3. 5 K
Jos. Ducháček č. 98. 5 K

Václav Novák č. 68. 5 K

Bohusl. Novák č. 57. 5 K

Rudolf Slavík č. 25. 5 K

Fr. Hradecký č. 26. 5 K
Karolina Večerniková č. 24. 5 K
Barbora Čivrná č. 64. 5 K



Dále, upsala Božena Uhlíková schovanka v č. 11. 50 K. Na práci se uvolili: Karel Polák č. 32. Josef
Polouprutský č. 89. Josef Koutský č. 69 a Frant. Bouzek č. 51. Na práci s povozem: Karel Koldovský č. 16. Frant. Lánský č. 42 a Jindřich Matura č. 78.
Dne 13. července se odbýval v Helkovicích sjezd Podkrkonošské župi hasičské. Bylo krásné počasí.
Dne 14. července zemřel náhle Čeněk Jos. Kramář okresní starosta vysocký rolník ve Vysokém.
Po něm zvolen Jos. Liška z Roprachtic.
Dne 15. července jsme dosušili jetel.
Dne 29. července když jsem šel z pobytí z č. 77, byl jsem právě asi pod Hájem najednou mi blýsklo do očí zelenavé světlo. Ohlédnu se a vidím. Od jihu k severu ohnivý zelená ví pruh. Když to
zhaslo šel jsem dál a jsem asi nad Stráňkou zahučelo jako hrom.
Dne 7. srpna jsme začali pokládati žito pod cestou. V tom čase svítila na východě planeta Mars která se přiblížila k zemi na 54 000 000 km proti obyčejné vzdálenosti 400 000 000 km a bylo jí jako
červenou hvězdu dobře viděti.

Dne 18. srpna jsme položili v Končinách otavu a dne 9. září jsme jí shnilou odvezli domů nebo když jsme 20. srpna odvozili žito, dalo se do deště a pršelo po mnoho dní.


Dne 27. srpna jsme začali pokládati oves nad domem a teprve dne 13. září jsem ho dopoložil.
Dříve se nemohlo pro stálé deště. Druhý den jsme ho svázali a dne 17. odvezli.
Dne 28. srpna jsme sili první žito. 2 hl za Vrchy a dne 10. září jsme ho dosili v Kopci. Všeho setého 3 1/2 hl. Sklizeň jsme v tom roce měli 56 mandel žita a 82 mandel ovsa.
Dne 1. září padali v Dolenci a v Helkovicích kroupi.
Dne 20. září jsme začali kopati brambory a dokopali jsme je dne 1. října.
Dne 1. října narukovali branci stároveští.
Jaroslav Večerník Lehký děl. pluk č. 12. Užhorod.
Frant. Jancák Lehký děl. pluk č. 51. Kostelec nad Labem.
František Zákoutský Hraničářský prapor č. 2 Vrchlabí.
Dne 7. října zrucháním brambořištěte ukončena polní práce podzimní.
Dne 5. listopadu nalezli četníci v č. 78 u Pavliny Maturové zase nějaké věci z krádeží pocházející.
Toho dne dopoledne tam poznal Josef Patočka rolník ze Sklenařic zvaný Tomášů svůj předek o ruchadla. Ztratil se mu na poli ale cestář viděl okolo jeti Maturu s povozem a jak jíž je takový pták známý hned padlo podezření na Maturu. Patočka přišel do Staré Vsi ku Čeňku Večerníkovi a on
s ním šel tam a tam u stodoly Patočka své ploužně poznal. Ale jak již ty zlodějské všecky věci jdou nestalo se Maturovi nic neb jeho čeledín vlastně společník vzal vinu na sebe a odbručel za to tři
neděle v base. Matura si ho tam sám stravoval a tak tam Hýrkovi donesli i upečeného Brňákova kocoura.

Poslyšte milí sousedé co vám na sebe povím
přede mnou si zavírejte stodolu kůlnu komín.


### **Památka**

Roku 1924 dne 24. prosince na Štědrý den bylo krásné slunečné počasí takže hospodyně peřiny prosoušely. Nebylo kouska sněhu nikde ani na horách. Mouchy létaly. Tak bylo teplo. To se tak
hned nepřihodí.
Již v r 1922 když si postavili v sousedních Helkovicích pomník obětem války r. 1914 – 1919 pomýšleli moudří otcové jimž svěřena u nás správa obce, postaviti podobný ve Staré Vsi. I zvolena tříčlenná komise: Kamil Vodseďálek č. 62. Frant. Vodseďálek č. 23 a Ant. Novotný č. 63 jenž by se
starala, aby při vhodné příležitosti zvláště při tanečních zábavách vybralo se něco na ten účel a po případě vykonala se sbírka po obci. Tak k tomu vybízelo to že Okresní hospodářská záložna poskytovala obcím na ten účel 300 Kč a pak se některým chtělo slavnosti. Teprve však následující rok
začalo se s věcí více hýbati když ujal se věci místní Sbor dobrovolných hasičů u a hlavně Kamil
Vodseďálek se moc o uskutečnění věci staral neopomenuv do jedné zábavi jíti kde by se něco na pomník vybrati dalo.
Dne 24. června byl výlet do Voceďálkova háje o němž se zmínka činí na str. 56. Ač návštěva nebyla skoro žádná zbylo přece 585 K 40 h které ponechány na pomník. To bylo hlavně zásluhou
Františka Soukupa č. 53 jednatele sboru a Kamila Vodseďálka proti starému obličeji hasičskému prolýti vše hrdlem. Rovněž naň ponechány peníze v obnosu 60 K jenž utržený za kůli po výletě od
Otakara Nováka č. 44. Také peníze které dostávají hasiči o pohřbech a které dosud propiti propadali od polovice leta 1923 na ten samý účel nechávány a Kamil Vodseďálek se stal pokladníkem v té věci.
A tak konečně dne 15. června 1924 zakoupen společně Hasičským sborem a Čtenářsko-ochotnickým spolkem Snaha se svolením obce od fi. Ant. Stýblo z Nové Paky pomník z hořického pískovce za 7 000 K. Deska se jmény mrtvých jest ze švédské žuly. Prý.
Nyní se však jednalo o to kam pomník postaviti. Míst k tomu bylo navrženo pět. Tak tedy svolána na 19. června večer do Kvardová hostince (na katolický svátek Božího těla) společná schůze hasičů
a Snahy kdež jednáno o těch místech. Ze schůze se však strhla ohromná žranice div že k bitce nedošlo neb každý byl pro místo jiné a pak si vzpomněli na všelijaké staré hříchy a kraval byl hotový.
První místo pro pomník bylo pod Vršťalovi před č. 62 na pozemcích: Čeňka Večerníka bývalého starosty, Štěpána Hrádeckého č. 94 a Marie manželky Kamila Vodseďálka č. 62. Pro toto místo byla
Malá Strana, Dolenec a Frant. Kvarda šenkýř a Bedřich Polouprutský č. 19.
Druhé místo mezi domem č. 98 a stodolou č. 18. Toto místo nabízela majitelka Fr. Slavíková č. 98
(vdova po Josefu Slavíkovi rodáku z č. 63 a radovi státních drah) a ještě že dá pod pomník cihly. Pro toto místo byl Jan Petruška a všichni Ducháčkové. Proti tomu se však opřela většina občanů hlavně
sedláků kvůli nevymáchané hubě paní Slavíkové.
Třetí místo o kterém se ze začátku ani nemluvilo bylo na že na pozemku Josefa Čermáka č. 93 proti Plesu. To místo nabízel majitel sám na místo místa u č. 98 a byl pro ně celý Sedlákův kopec
vyjma Koldovského a bratranci Večerníčkové.
Čtvrté na pozemku č. 9 pod Starovi nad sochou Jana z Nepomuku již chtěl majitel katolík Josef
Vodseďálek z toho místa odstraniti. (chtěl si ho postaviti pod domem na mléčnici. A nabízel půjčiti ke slavnosti odhalení prkna. Pro to místo byly jeho tři sousedé a jeho syn František v č. 23. Vyskytli se však mezi hrstkou zdejších katolíku řeči že má Svatý Jan ustoupiti pomníku padlých a tak, aby neměli nač naříkáti většina občanů se tomů opřela.
Páté které navrhoval člen Snahy Vít Martinic z Helkovic bylo v Kostnici nad lomem proti Prutu.
Pro toto místo opravdu vhodné nebyl skoro nikdo.
A tak po hrozné řvavě již se zúčastnili hlavně Frant. Soukup, Frant. Kvarda, Otakar Novák, Karel
Polák, Josef Ducháček nájemník v č. 98, Bohumil Bouzek č. 65, Frant. Vodseďálek č. 23, Jos. Polouprutský č. 89, Oldřich Polouprutský č. 58, Vilém Polouprutský a Frant. Chlum č. 79. ujednáno postaviti pomník na pozemku č. 98 a schůze ukončena asi ve 3. hodiny po 1/2 noci.
Dne 21. června v sobotu večer odbývala se v č. 35 schůze obecního zastupitelstva společně se zástupci sboru hasičského a spolku Snaha. I ujednáno že obec věnuje na pomník 1000 K ale proti
postavení pomníku na pozemku č. 98 se většina členů ob. výboru opřela a tak konečně usneseno postaviti ho na pozemků č. 93.


Pod tak veliký pomník bylo ale potřeba mnoho kamení do základů, aby pevně stál. Dal sice Karel
Polák kamení které mu zbylo od přestavby jeho chalupy č. 32 a Josef Čermák nějaké ale to vše bylo nic. Vypravili se tedy Frant. Hloušek velitel sboru a Frant. Kobr č. 77 mladý k bratrům Housum Krčovskem požádati je, aby dali na ten účel kamení ze spáleniště bývalého statku Witošova. Mladší
bratr Čeněk či Vinca svolil asi na čtyři vozi kamení ale na to nikdo nepřišel že o tom nevěděl starší bratr Josef majorátní pán. Jeho svolení oni neměli. On pak dne 14. června kvečerou přichvátal na
spáleniště a ztropil ohromný kraval. Právě tam pracovali s rozebíráním zdi a nakládáním kameni na vůz Fr. Nováka č. 37, jeho syn Oldřich, Oldřich Polouprutský, Václav Novák Housu nájemník v č. 74
a několik mladších členů sboru. Josef Čermák svím povozem kamení odvážel. Housa nejdřív vynadal
Čermákovi zlodějů a nemrátu a potom ostatním že si řekli jen o čtyři vozi kamení a že mají ježišmarjá celej zadek vodstěhovanej. Nemráti, hambousí, prasakramentští. A konec kázání končil tímto. Ať nám kebzobní to kamení přiveze nazpátek, snad nebudeme kamení kupovat až budeme něco stavět.
Někteří ho chtěli udobřit ale s ním nebyla řeč. Tak Novák mu povídal: ale Houso nekřičte vždyť vi to kamení potřebovať nebudete. Nic nebudete stavět a tady vám darebně rozmoká. Ale Housa
osopil se naň řka. Deš vodymě ty neřáde nebo se do tebe vyfrknu.
A tak konečně když ostatní kamení jakžtakž sehnáno, postaven pomník v neděli dne 20. července a dne 27. července odpoledne odbývala se slavnost odhalení jeho. Návštěva byla dosti slabá následkem přes poledne trvajícího deště ale přesto byl výtěžek ze slavnosti skvělý. Sraz byl u hostince
Kvardova. Odtud šel průvod a sice: Celé obecní zastupitelstvo se starostou Josefem Hladíkem, pozůstalí po mrtvých bojovnících, vysocká hudba, zdejší hasičský sbor a sbor hasičský z Helkovic na místo slavnosti kdež promluvil k shromážděným syn ředitele vysoké školy Hynek Pavlík. Po té
strhli syrotci po vojínech s pomníku černou roušku která jej zakrývala. Nápisy na pomníku jsou:


**Hrobům v dáli.**


Mrtvý jsou.
Nevrátili se.



Jména vojínu na pomníku:
Jos. Čermák
Jos. Ducháček

Stanisl. Hladík

Jos. Kober

Frant. Kvarda

Frant. Liška

Jos. Novák

Petr Novák bratří

Frant. Novák

Boh. Polouprutský



Jos. Polouprutský
Jos. Přibyl
Frant. Svatý
Václ. Šmíd

Boh. Vodseďálek

Lad. Vodseďálek. bratří

Kar. Vodseďálek

Ant. Vodseďálek

Jos. Vodseďálek


Po odhalení byl koncert ale návštěva jak jsem už dříve napsal byla slabá. Příjem na pomník byl následující:
Ze dvou zábav bylovybráno . . . . . . . . . . . . . . . . . . . . . . . . . . . . . . . . . . . . . . . . . . . . . 199 K 30 h
Posvícenské zábavy r. 1923. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 138 K
Od josefa Čermáka č. 93. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .400 K
Od Okresní hospodářské záložny . . . . . . . . . . . . . . . . . . . . . . . . . . . . . . . . . . . . . . . . . . . . .300 K
Od Fr. Šmída mlynáře z Pelhřimova při pohřbu jeho matky . . . . . . . . . . . . . . . . . . . . . . . .10 K.
Od pohřbu Václ. Nováka výměník č. 44 . . . . . . . . . . . . . . . . . . . . . . . . . . . . . . . . . . . . . . . .250 Kč
Od Lud Lišky ze Sklenařic bývalého majitele č. 63 . . . . . . . . . . . . . . . . . . . . . . . . . . . . . . . .50 K
Od hasičského výletu do Woceďálková háje r. 1923 . . . . . . . . . . . . . . . . . . . . . . . . . 585K 40 h
Od O. Nováka č. 44. za dříví od výletu . . . . . . . . . . . . . . . . . . . . . . . . . . . . . . . . . . . . . . . . . .60 K
Od pohřbu Františky manželky Fr. Šmída č. 30 . . . . . . . . . . . . . . . . . . . . . . . . . . . . . . . . . .200 K
Při svatbě Václ. Krause a Mil. Havlíčkové č. 45 vybrala nevěsta . . . . . . . . . . . . . . . . . . . .134 K
Od Anny Polouprutské v Jeseném (býv č. 25) . . . . . . . . . . . . . . . . . . . . . . . . . . . . . . . . . . . .10 K
Obec Stará Ves . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 1 000 K

Josef Vodseďálek č. 9. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .200 K
Božena vdova po Ladislavu Vodseďálkovi č. 9. . . . . . . . . . . . . . . . . . . . . . . . . . . . . . . . . . . .30 K


Sbírka po obci:
Fr. Hloušek velitel č. 19, Jos. Ducháček č. 98 . . . . . . . . . . . . . . . . . . . . . . . . . . . . . . . . . . . .522 K
Boh. Bouzek č. 65, O. Novák č. 44. . . . . . . . . . . . . . . . . . . . . . . . . . . . . . . . . . . . . . . . . . . . .463 K


Ze zábavi hasičů a spolku Snaha . . . . . . . . . . . . . . . . . . . . . . . . . . . . . . . . . . . . . . . . . 307 K 80h
Úroky z Hosp. záložny kdež bylo 1956 K 26 h. . . . . . . . . . . . . . . . . . . . . . . . . . . . . . . 36 K 88 h
Tak u nás vznikl pomník oběti války r. 1914–1919.


Ceny ku konci r. 1924.
Žito 1 kg za 1 K 80 h konečně až za 2 K 20 h. Oves 1 K 50 h. 1 q bramborů 60 K. Máslo 1 kg 24 K.
Mléko 1l 2 K. Cukr 1 kg 5 K 10 h. Mouka 1 kg 3 K 70.
Tohoto roku odbylo se i posviceni bez muziky a obiklé pranice.


KONEC.


Poznamenání ku jmenum padlých vojínu.


Jos. Čermák viz str. 72. Jos. Ducháček str. 71. Rovněž Fr. Kvarda, Jos. Novák, Lad. Vodseďálek, Boh.
Polouprutský a Frant. Novák. Petr Novák str 72 rovněž Jos. Přibyl a Boh Lad Vodseďálek. Fr. Svatých str. 71-72.


Stanislav Hladík tovární dělník z Tanvaldu byl synem Jos. Hladíka chalupníka č. 47. Viz str. 40 a historie č. 47 u Kucheláku.


Josef Kober správně Kobr nádeník ve Vysokém byl synem Čeňka Kobra či Vinci Brňákova viz historii č. 54 Na skále.


Frant. Liška syn Ludvíka Lišky ze Sklenařic bývalého majitele usedlosti č. 63.


Josef Polouprutský klempíř v Jeseném syn Ant. Polouprutského tesaře č. 90 str. 40.


Václav Šmíd

### **1925**


Dne 4. ledna 1925 byl tak krásný teplý a slunečný čas že šly včely z úlu ven.
Dne 6. března t. r. nastala pravidelná zima a mrazi se sněhem což nebylo od podzima.
Dne 8. byla bouřka a po ní spadlo mnoho sněhu a ležel do 26. t. m. Na to den bylo beze sněhu a 29. zase mráz a sníh padal znovu.
Dne 28. přišli z vojny dva staroveští vojáci Stanislav syn Josefa Kobra č. 81, desátník u jízdy v Pardubicích, Frant. syn Emanuele Zákoutského č. 31 po 6 ti měsíční službě u 2. hraničářského praporu ve Vrchlabí a dne 30. třetí Jaroslav syn Čeňka Wečerníka bývalého starosty po 6 ti měsíční službě
u Lehk. děl. pluků č. 12 v Užhorodě na Podkarpatské Rusi.
Dne 29. ve schůzi ob. zastup. u starosty Josefa Hladíka zvoleni jsou do nové místní školní rady:
Ant. Wečerník chalupník a truhlář č. 76.
Karel Polák chalupník a faktor skla č. 32.
Dne 1. a 2. dubna byla bouřka a stále krásné počasí takže jsme mohli dne 6. dubna vyjeti na pole.
Ale dne 12. dubna na velkou neděli odpoledne přišel déšť a ukázala se duha. To předpověď delšího nepočasí. A skutečně pršelo až do 23. t. m. a nikdo neměl nic zasetého jen Josef Hladík starosta
a Ant. Štěpánek č. 22 měli zaseto všecko. Onen proto spěchal že měl jít dne 16. na čtrnáctidenní cvičení ve zbrani u pěšího pluků č. 22 v Jičíně.
Dne 13. dubna na pondělí Velikonoční poprve vystoupila v taneční zábavě u Kvardu v tomto roce se utvořivší kapela staroveská. Sestávala t. č. z těchto hudebníků:
Frant. Vodseďálek ze Stanová č. 40. kapelník Boh. Žanta ze Stanovat č. 32 trombon
Frant. Vodseďálek Stará Ves č. 23 viola. Mil. Vodseďálek z Vysokého č. 95 housle. Jos.
Soukup ml. č. 53 housle. Fr. Bouzek č. 51 klarinet. Oldř. Ducháček č. 49 klarinet. Vl.
Petruška č. 18 basa Boh. Housa č. 21 buben. Jos. Hojsák Stanov č. 14 housle. Stan. Kobr č. 81 trubka, Fr. Zákoutský č. 31 trubka Jos. Přibyl č. 60 trubka. Jar Novák č. 50 trubka.
Stan. Housa č. 98 housle.

Dne 11. dubna vyhořela chalupa (v poledne) č. 26 ve Stanovém u Přidanu řečená. Majitel osmdesá tilety stařec Frant. Kučera krejčí a čtyři dni vdovec. Z té chalupy byli staroveští sousedé Ant. Žanta č. 14 a Franc Žanta č. 15. Proto v č. 15 vřislotek (?) U Přidanu.
Dne 16. dubna se před polednem kroupy sypaly tak že se to hned tak nestane. Podle staré pranostiky mají se sypati kroupy po prvním sypání za sto dnů. Tak to připadá na 24. července.
Dne 17. dubna ráno bylo bílo a celý den se sipal sníh a byla taková fukeř že to ani v zimě nebývá.
Dne 19. t. m. v neděli sehrál poprvé dramatický odbor Čtenářsko ochotnického spolku Snaha k Kvardově hostinci divadlo, jakousi frašku. Návštěva veliká a ze všech okolních obcí. Po divadle
taneční zábava. Hudba staroveská.
Dne 23. jsme sili první oves, 3 hl bez 1. věrt na Šandě pod cestou a druhý den na Vršek 3 1/2 hl.
ale třetího dne zase již pršelo.
Dne 24. dubna odbýval se ve Vysokém odvod branců. Za Starou Ves odveden byl z I. třídy Frant.
Liška chalupník č. 17 a as o dva týdny později odveden za zdejší obec opět z I. třídy ve Warnsdorfu
Miloš syn Frant. Hlouška č. 95 truhlářský dělník. Ze sousední obce Stanového odveden nebyl nikdo.


Dne 25. dubna ráno nalezl Štěpán Hrádecký č. 94 u svého krámku okno a okenici vypáčené a ukradl mu tam někdo 1/4 homole cukru, řetěz uzenic, nějaké cukroví a asi za 10 K drobných peněz. Na hořeních dveřích u síně byly přistavené staré dveře které sloužily za mostek přes struhu. Na
vypáčení okenice si vzal pachatel u stodoly Bedřicha Polouprutského č. 19, znamenáč na dělání brazdek k sázení hlavatky. Na okně krámu nalezen byl granát z prstenu. A zdá se že by byl zloděj
více ukradl, ale Jaroslav syn Čeňka Večerníka č. 20 na domě spící, probuzen byv štěkotem psa, okřikl tohoto a to okřiknutí snad milé dlouhoprsťáky přehnalo.
Dne 29. t. m. odpoledne přišel déšť se sněhem což se opakovalo ještě i 15. června.
Dne 30. t. m. oběsil se ve Vysokém hostinský Ant. Koldovský bývalý majitel usedlosti č. 10 ve
Stanovém u Kubu a proto zvaný „Tonda Kubů“.
Dne 1. máje ráno přešel přes ves průvod s místní hudbou když si dřív podobné odbyli ve Stanovým. Byla hrozná zima a odpoledne pršelo a druhý den bylo bílo a na poli se mohlo dělati až za čtyry dny.
Dne 4. května byla zdvížena vazba na přístavbě stodoly Stanislava Kvardi č. 73 a hospodář to tak oslavil že si hudebníky pozval a na konec bylo zchlastáno vše, hudebníci i tesaři.
Dne 12. t. m. měli soudní vyjednávání: Ant. Kobr č. 77 a jeho bratr František ze strany jedné co žalující a František Soukup a jeho bratr Josef co zástupce Pavlíny Slavíkovi č. 53 ze strany druhé
co žalované. Bratři Soukupové totiž zasázeli dne 21. dubna smrčím pozemek čís parc 1242, bývalou to paseku na níž však od nepaměti žádný pořádný les nebyl. Pozemek ten jest několik kroků od
č. 77 a hraničí s pozemkem čís parc 1247 Ant. Kobrovi a Ant. Vitvarovi t. č. náležejícím. Dole na břehu na hranici Soukupova pozemku jest od času pradávných pěšina až za Březi. Nahoře přes roh
toho pozemku mají Kobrové od té doby co jejich stodola jest, pěšinu do ní. Soukupové obě ty pěšiny zasázeli a přes hoření dokonce, chtíce zabrániti chodění, natáhli kládu. Když se však u soudu dokázalo stáří pěšin, museli ovšem milou kládu uklidit a pěšiny nechati pěšinami.
Dne 8. června jsme začali sušit seno a dosušili jsme ho pro stálé deště teprve dne 4. července.
Dne 11. června o katolickém svátku Božího těla nebyli oltáře ve Vysokém na náměstí jako ještě loňského roku postaveny a průvod přišel jen kolem kostela. Jindy nosívali nebesa nad Nejsvětější
Svátostí nebo nad farářem vysočtí hodnostáři ale t. r. ač katolíci se za takové komedie styděli a tak došlo nošení nebes na kohokoliv. Proto se té cti dostalo letos také ze Staré Vsi Josefu Palasovi starému.

Večer toho dne v domě č. 35 schůze obecního zastupitelstva.
Jednání: schválení účtu. Bohuslav Novák č. 57 žádá za povolení k dělání cihel na pozemku od obce spachtovaném. Jaroslav Večerních č. 20 vzdává se funkce obecního kronikáře. Ředitelství
Odborné hospodářské školy ve Vysokém žádá o nějaký příspěvek na hospodyňský kurz.
Usnesení: účty schváleny. Novákovi se ono povolení nedává. Čeněk Večerník otec dosavádního kronikáře jest požádán, aby svého syna přemluvil k dalšímu vedení kroniky a že se tato dle nařízení
Okresní správy, do pořádku dá. Na hospodyňský kurz kterého žádná dívka z naší obce účastna není poskytne obec až podle jiných obcí.
Dne 3. července

Dne 4. t. m. odpoledne ve čtyři hodiny přišla zrovna průtrž mračen s velikou bouřkou. Cesty všechny hrnoucí se voda probrala a pole místy rovněž. Největší škodu udělalo Františku Housovi,
Františku Hlouškovi a Janu Petruškovi.
Dne 5. t. m. v neděli večer odbývala se slavnosť úctění památky M. Jana Husa. Od hasičského skladiště šel lampionový průvod na Petru Křib kdež po proslovu Jana Petrušky zapálena kůpa
roští a zdejší hudební sbor zahrál několik národních písní. Na zpáteční cestě většina účastníků i s hudebníky vešla do hospody a tak oslava největšího národního mučenníka skončila se tancovačkou.


Dne 6. července odbývala se ve Vysokém slavnost kladení základního kamene ku chrámovému sboru církve ČS. Sůčastnil se i staroveský hasičský sbor samojediný. Nejdříve byla v parku bohoslužba nového zdejšího duchovního správce Kurky potom průvod přes náměstí na staveniště. Tam
přečetl předseda církevní rady starších Oldřich Prajzlér list patriarchy Karla Farského jenž se zúčastniti nemohl a list bývalého zdejšího duchovního správce Františka Dokoupila z vojny. Na to přišel takový liják že většina účastníků, již to bylo na mnoho set utekla a slavnost musela býti přerušena.
Toho samého dne zemřela odpoledne v nemocnici v Tanvaldě po krátké nemocni 44 let stará
Anna Žantová manželka Petra Žanty sedláka ze Stanovýho č. 32 a pohřbena dne 9. t. m. na hřbitov vysocký.
Dne 7. července zemřel po dlouhé nemoci Josef Vodseďálek kupec ve Vysokém. Tento byl příslušníkem církve katolické a před smrtí přestoupil k československé.
Dne 12. t. m. v neděli odbývala se ve Staré Vsi Národní pouť na paměť odhalení pomníku padlých vojínu. Zároveň koncert zdejší hudby která byla ovšem doplněna několika hudebníky ze Stanovýho. Byl zde dokonce i kolotoč a asi dvě perníkářské boudy. Lidí bylo až dosti. Večer u Kvarda taneční zábava. Toho dne od bývalo se ve Vysokém svěcení nový zvonů jenž si zdejší katolíci pořídili. Jedním z kmotrů přitom byl Josef Žanta rolník č. 60 u Pohlu ve Vysokém, bývalý majitel usedlosti č. 15 ve Staré Vsi.

Dne 27. července jsme dosušili jetel a teprve dne 7. srpna jsme začali pokládati žito a ještě skoro zelené. Úhory ještě zruchané nebyli a lidé měli ještě dosti jetelu na polích.
V noci ze dne 11. na 12. srpna po půlnoci přišla bouřka s hrozným lijákem a kroupami které byly velikosti velkých třešní. Co měli lidé žitných panáků na polích vše bylo poraženo. Druhého dnes
jsme dopoložili žito a hned 16. t. m. odvezli.
Dne 1. září ruchal v Helkovicích rolník Kramářů úhor. Vedle šel soused Martinec s novou ručnici. A jak to bývá dali se do prohlížení nové zbraně jenž byla nabitá. Neopatrnosti Martincovou vyšla rána zrovna Kramářovu volovi do zadku. Co na jeho cenu řezník nedodal, musel Martinec doplatit.
Dne 2. t. m. odbývala se v č. 35 schůze obecního výboru.



**Jednání**

Volba komise na sestavení seznamu kmetů

a porotců ku krajskému soudu v Jičíně.


**Jednání**
Jaroslav Polouprutský žádá obec o pořízení kamen v chudobince a zaplacení 40 K za dovezení kohátů (?) Jindřichu Maturovi.



**Usnesení.**
Zvoleni jsou: Čeněk Večerník a Václav Večerník a ježto mají býti v komisi ženy, zvoleny jsou Baruška Housová č. 75 a Pavla Svárovská
chalupnice č. 23.


**Usnesení.**

Kamna se pořídí pozdějším časem železná u placení těch 40 K se jednomyslně zamítá.



Dne 6. t. m.odbývala se na obecním úřadě schůze komise na sestavení seznamu kmetů a porotců.
Zvolení jsou:



**Kmeti:**
Josef Čermák č. 93
Jan Petruška č. 18
Čeněk Večerník č. 20
Čeněk Housa č. 27

Václav Večerník č. 39



Antonín Kobr č. 77

Ant. Večerník č. 76
Frant. Čermák č. 15

Anna Polouprutská č. 11
Barbora Housová č. 21


**Porotci:**

Miloslav Vodseďálek č. 10

Oldřich Ducháček č. 14

Karel Koldovský č. 16
Josef Palas č. 33
Josef Hladík č. 35
Frant. Šmíd č. 46

Frant. Soukup č. 53



Jos. Vodseďálek č. 54

Pavlina Svárovská č. 23

Anna Hrádecká č. 94
Žofie Albrechtová č. 40

Baruška Housová č. 75

Anna Zemanová č. 84
Julie Šmídová č. 30



Dne 9. že září při půlnoci cýtili lidé otřes země a hluk a potom přišla zpráva že na Kozákově pro
7 korcu výměry pozemku s lesem do rokle sesulo.
Dne 4. t. m. před polednem padaly kroupy, odpoledne byla bouřka a druhý den se trousil sníh a bylo ještě mnoho ovsa pokládati a rostl pro stálé deště ležatý i stojatý.
Dne 18. září jsme sili první 3 věrtele žita v Kopci a toho samého dne odpoledne jsme dopoložili oves.
Dne 21. září brali teprve stanovští sousedé Petr Žanta č. 6 a Petr Žanta č. 32 žito s pole a Václav
Zeman č. 42 až za týden po nich.
Dne 9. října zemřel Frant. Kobr nar. 23. 12. 1840, bývalý majitel 1/2 usedlosti č. 77, dlouholetý člen ob. zastupitelstva a co myslivec 11. praporu účastník bitvy u Hradce Králové r. 1866 a svého
času nejstarší soused staroveský. Za deset dní po něm dne 19. zemřela jeho žena Marie stará 77 let roz. Žantová č. 15. Příslušníci církve čs.

Dne 19. října zemřel ve Stanovým na Vartě Frant. Dlask, stařec víc než osmdesátiletý, potomek majitelů Dlaskova statku v Dolánkách u Turnova a tamějších rychtářů. Jeho předkové se přátelili
a navštěvovali s rohozeckou vrchností a on byl doživován z milosti dobrých lidí.
Dne 11. října jsme dokopali brambory a polní práci jsme dokončili dne 29. října.
Dne 28. října sloužil ve vysocké radnici na paměť národního osvobození dr. Karel Farský patriarcha C. Čs. slavnostním mši s promluvou.
Dne 11. listopadu obdržel Bedřich Polouprutský č. 19 z nádraží z Jablonce aviso na 101 kg celeru od fi. Jos. Kimmer Bzenec, Morava a on ničeho neobjednal.
Až potud bylo stále krásné počasi až do 12. zůstalo bílo a nastalo hrozné povětří až střechy tr halo.
Dne 14. listopadu měl u starosty před četníkem výslech Josef Šalda 33 let starý syn Františka Šaldy č. 72 skrze to že nějaká děvčata z Jeseného na Trhovici honil. Věc se ale nakonec tak nějak zababrala
že z toho nevyšlo nic. Takové honby na ženské však jmenovaný mládenec provozoval již na dvacet let.
Dne 15. t. m. odbývaly se volby do poslanecké sněmovny a senátu, najednou. U nás se odbý valy ve škole. Do sněmovny v učebně a do senátu v učitelově bytu. Všech voličů bylo: mužů 98 a žen 113.
Výsledek byl:
Č. 22 Republikánská strana zemědělského lidu (sedláci)
Do sněmovny 99 hlasů do senátu 93.
Č. 21 Čs. strana socialistická (Klofáč) do sněmovny 65 do senátu 50
Č. 20 Čs strana národně-demokratická (Kramář) do sněmovny 20 do senátu 17
Č. 8 Živnostenské obchodnická strana středostavovská

sněmovna 15 senát 10
Č. 26 Čs. strana lidová (klerikálové)

sněmovna 6 senát 7
Č. 3 Čs. strana agrární a konservativní (Prášek) sněmovna 1 senát 1


Č. 12 Národní strana práce sněmovna 4 senát 4
Č. 45 Čs. sociálnědemokratická strana dělnická

sněmovna 1 senát 1
Č. 27 Der politischen Partai Bund der landwirte und der Deutschen Gewerbepartei sněmovna 1 senát 2
Č. 28 Strana Židovská

sněmovna 1 senát 0


Jest to ostuda uvědomělé české obce že tu byly dány dva hlasy Němcům a jeden Židům. Ty dvě německé kandidátky asi nejspíše, jak se proslechlo, dala Františka Slavíková č. 98 která má celou ves
v nenávisti a její komorná Anežka Kobrová a tu židovskou dal někdo z bláznoviny.
Volební komise t. č. byla: Josef Hladík starosta, Václav Večerník rádní, Frant. Soukup důvěrník zemědělské organisace, Kamil Vodseďálek za stranu socialistickou, Karel Koldovský za stranu Kramářovu a Ant. Koldovský za živnostenskou. Zástupcové okresní politické správy (okr. hejtmanství)
byli: Při volbě do sněmovny Josef Knob učitel a do senátu Čeněk Večerník bývalý starosta.
Dne 22. listopadu odbývalo se ve Vysokém za ohromného účastenství lidu slavnostní otevření chrámového sboru C Čs. Průvod účastníků vyšel od radnice kde se dosud sloužily čs bohoslužby,
vedle domu Felegrova, Brožova a u Scharfu, prostředkem náměstí mezi radnicí a poštu ke sboru.
A byl ten průvod ve čtyřstupu tak dlouhý že děti které šly v čele byli u pošty a konec průvodů u druhé strany radnice. Na místě se shromáždili a dvě děti odříkaly uvítání přítomnému biskupovi Gustavu Procházkovi z Turnova jenž pobyl někdy v devadesátých letech katechetou ve Vysokém. Na to pronesl několik slov předseda církevní rady starších Oldřich Prajzler a biskup mu odevzdal klíč
od chrámu a on otevřel. Hudba z věže zahrála. Přítomni byli: zástupcové Sokola, starosta vysocký
Jos. Hořavka a duchovní správce Jan Kurka. Po otevření sloužil biskup mši.
Dne 31. prosince vykonávali: Václ. Večerník a Frant. Soukup soupis veškerého dobytka a drůbeže. A zjistilo se že jest ve Staré Vsi 95 krav, 22 jalovic, 13 býku 40 volů, 37 telat, 108 koz, 31 kozlat,
29 králíků, 10 prasat, 29 kohoutů a 544 slepic.
Dne 21. dubna t. r. ujal Stanislav Kvarda od svého otce Františka Kvardy usedlost a hospodu č. 73 s 1/2 gruntu Vitošova a s polem v roly Markové a Nedohlídově.

### **1926**


26\. ledna 1926 zemřela po krátké nemoci 26 let stará Božena dcera Františka Nováka č. 37 příslušnice Církve Čs. Pohřeb měla dne 29. t. m. odpoledne slavný. Na zpáteční cestě se mládenci i s družicemi a několika účastníky pohřbu a hudebníky zastavili v hospodě u Zemanů. Sněhu


nebylo mnoho a přijel do Vysokého nějaký blázen v automobilu a tu ti kteří byli nejvíce v ráži jako mladý hostinský Kvarda, Josef Kobr Petrů a jeho synové mládenci Josef a Stanislav a další
mládenci, Vít Martinec z Helkovic, Frant. Zákoutský a Václav Novák se od něho dali dovezti do hospody Ducháčkovi ve Staré Vsi a potom až ke Kvardovem a sebrali s sebou také vysockého
policajta Špiku.
Dne 3. února odpoledne spadl Josef Čermák ve stodole s patra a přerazil si dvě žebra vyležel s tím několik neděl.

Toho samého dne někdo přepadl v noci ve stodole při mlácení Josefa Tichánka majiteli usedlosti č. 59 v Končinách (katastr Stanový) a několika údry cepem do hlavy jej omráčil. A snad myslel že ho zabil ale on se ráno vzpamatoval a dovlekl se celý zakrvácený do blízké Vodseďálkovi chalupy
a ti vše potřebné zařídili takže mohl býti dopraven do nemocnice kdež dne 15. února zemřel. O jeho pohřbu byl zatčen pro podezření z vraždy 23 letý starý Stanislav Strnádek syn Tichánkovi bývalé
hospodyně Jitky Strnádkové č. 2 a byl čtyři neděle ve vazbě u krajského soudu v Jičíně.
Dne 5. února schůze ob. zastup. z jednání: volba dvou občanů na vykonávání sbírky na Masarykovu ligu proti tuberkulóse. Zvolení jsou: Ant. Koldovský a Ant. Syrovátka kteří ale sbírku odepřeli vykonati. Mnoholi přispěje obec na okres. Chorobynec? Nic.
Na pondělí dne 15. února byl ohlášen do Vysokého příjezd 200 hraničářů s kulomety na obsazení hranic ale muselo nebezpečí pominouti neb nepřišli. Masopust se u nás odbyl třemy zábavamy a sice: v sobotu dne 9. ledna Ples kroužku hudebníků na který se dostavilo 15 párů, v sobotu dne
23\. ledna Hasičský ples a Maškarním mumrajem spolku Snahy v neděli dne 7. února. Na masopustní úterek se měla odbývati obviklá muzika. Pořádali ji muzikanti a již měli oznámení v okolních vesnicích ro zeslané. Že však ze svého plesu povinnou dávku obci nezapravili, bylo mezi nimi a starostou Jos. Hladíkem či jak se u nás říká „rychtář“ jakési rozladění a také tuto muziku neohlásili.
Krátce před započetím muziky přišel k rychtáři zdejší příslušník Wilem Večerník z Prus. Slezska, hledající zde práci a on nemaje dostatečného místa poslal ho na nocleh do hospody. Hostinský
Kvarda ho však poslal nazpět že mu nemá žádný rychtář co poroučet a že je vandrák prý nečistý a že má dnes muziku. Rychtář mu vzkázal že o žádné muzice neví a že tudíž žádná nesmí být. To
bylo jako když hrom uhodí neboť již hudebníci hráli a začínalo se tancovat. Všecko bylo hned přerušeno a odešlo i s muzikanty do hoření hospody a mnoho jich odešlo do maškarní zábavy do
Vysokého a vysočtí když zvěděli co se u nás stalo dali staroveskem kabátníkům hráti sólo. Také ze
Stanovýho, Helkovic a Roztok sem mnou mládeže šlo. Vinu všichni dávali Boleslavu Housovi č. 21, proč prý muziku neohlásil ač dobře věděli že mu to nenařizovali neb se chtěli neohlášením vyhnout
poplatkům.
Začátkem března nebylo jíž po sněhu na Hrubé Straně ani památky až dne 4. večer že ho tolik sesipalo že zůstalo bílo.
Dne 20. března zemřelo v chudobinci 90 let stará nejstarší občanka staroveská Pavlína Hyrková bývalá majitelka domku č. 4.
Na pole jsme vyjeli dne 29. března v pondělí před Velikonoci.
Dne 30. března přišel Frant. Liška chalupník č. 17 domů po šestiměsíční službě u pěšího pluků č. 4 v Hradci Králové.

Dne 4. dubna Velikonoční pondělí večer sehráli na sále u Kvardů členové Snahy divadelní hru
„Lešetínský kovář“. Kováře hrál Miloslav Vodseďálek z Vysokého. Druhý den večer schůze obecního zastupitelstva v domě č. 35 u Marku.
Dne 13. dubna byl ze Staré Vsi uznán za schopna k voj. službě Oldřich Ducháček č. 49 u 9. jezdeckého kluků ve Vysokém Mýtě z II. třídy.
Dne 18. dubna byli: Jan Petruška náměstek starosty, Václ. Večerník rádní, Oldřich Ducháček II.
rádní a Čeněk Večerník bývalý starosta zjistiti hranice mezi polem Frant. Zemana č. 84 a drahou


bratrů Housů č. 27 od domku č. 88 z té příčiny že Čeněk Housa zruchal mez. Za pravdu dáno Fr.
Zemanovi a č. Housa mez spravil.
Den před tím byly po obci rozházeny nějaké plakáty hanlivého obsahu o Karlu Čermákovi č. 15.
Dne 19. dubna zatkli za přítomnosti rádního Oldřicha Ducháčka vysočtí četníci Františka Soukupa na udání Josefi Vodseďálkové č. 54 že jí vyhrožoval zabitím ale druhý den ho pustili. Potrestán však byl.
Dne 21. dubna koupil František Slavík č. 48 v Turnově na trhu vola a dal se zase do obdělávání své usedlosti.

Dne 27. dubna jsme jíž měli jarní práci mimo setí krmné směsi hotovou a to někteří sousedé v Dolenci měli o čtrnáct dni dříve. Třešně byly v plném květu a stále sucho a zima.
Dne 9. května odpoledne jsme byli na pouti v Loukově já pisatel těchto řádků, Jos. Novák mladší č. 43, Petr Slavík č. 85 a Frant. Kobr č. 77. Když jsme přišli tam rozpršelo se a my nemohouce konce dočekati vypravili jsme se v dešti domů ale proti Rybnicim když jsme byli počal se sypati sníh
a než jsme domů došli bylo jako v zimě. Každý si může představiti jak jsme vyhlíželi.
Dne 12. května odbýval katolický biskup z Litoměřic ve Vysokém biřmováni. Každý biřmovanec od něho dostal 20 K.
V minulém roce spachtoval Čeněk Večerník a Ant. Štěpánek č. 22 od Barbory Housové č. 75 ks pole.
Oba ty kusy chtěl pronajmout i Frant. Zeman ale ona by mu je byla nikdy nepronajala a ač je těm dvoum ještě pronajaté neměla, řekla že je jíž mají oni. Zeman potom lidem vyprávěl že mu je nabízela a on že nechtěl a z té příčiny také se jaksi rozhněval s Večerníčkem. Se Štěpánkem byl v nevoli
již dříve. Na to někdy v dubnu se Zemana ptala Pavlína žena Frant. Čermáka č. 15 kamž Zeman každodenně na pobyt chodil, proč s Večerníčkem nejsou dobře? A on jí na to odpověděl:“já nevím
jestli se zlobí proto že na něho ta pravda vyšla? já jsem to na něho neřekl. Ona tu dne 1. května řekla své švakrové Karolíně Čermákové č. 93 nevědouce že tou partikou která se nikdy nestala,
špiní vlastně svého švakra Václava Večerníka rádního který za starosty Čeňka Večerníka obecní účty vedl. Na to dne 22. května to pověděla Karolína Čermákové své neteři Marii Večerníčkové
č. 20. Večerník si dal osvědčit od rádního Večerníka a starosty Hladíka svého bývalého pokladníka nepravdivost těch slov a potom dne 29. května šel Čeněk Večerník se synem Jaroslavem do Končin
podívat se na louku a šli podle F. Zemana vláčejícího na prostředním poli brambory.
Večerníka pohled na Zemana rozčílil a vystoupil na mez u cesty a když Zeman k mezi dojel, zavolal naň:“tak ty Zemané nebudeš držet držku? A Zeman po něm sekl bičem. Večerník na takovou odpověď přiskočil a viťal mu facku při čemž Zeman pustil bič a oprať ale jaksi se ještě stavěl ale tu
přiskočil mladý Večerník a zasadil mu pěstí ránu nad pravé oko po níž Zeman klesl na zem. Na zemi dostal od každého ještě asi čtyři a starý Večerník na něm poklečel a pomátl mu hubu. Zemanův kůň při celém tom výjevu klidně stál. Zeman po výprasku vypřáhl ze bran a zapřáhnuv do vozu
jel do Vysokěho k dr. Lhotovi pro lékařské vysvědčení a s tím na četnickou stanici.
Doktor když slyšel co se mu stalo, povídal „člověče vy jste si nechal nabít? Já mít vaše hnáty půl
Vysokého bych roztloukl. Pak druhý den v neděli byli oba Večerníci obeslání na obecní úřadku četnickému výslechu ale nepřiznali se a nebyli také zatčeni jak jim Zeman sliboval. Zeman udával
ještě že mu starý Večerník vyhrožoval zabitím, což pravda není a za svědky udával Františka Čermáka č. 15 Barboru Bouzkovou a Marii Bouzkovou č. 65. Ty dvě skutečně čin viděly neb sázely za
Vrchy hlavatku ale Fr. Čermák tam nikde nebyl.
Chtěl ještě přiměti ku svědectví svého syna Karla Čermáka jenž na té straně ke vsi vláčel ale ten se bál že by mu někdo mohl dokát nepravdivost jeho slov a proto nesvědčil a Bouzkovi vše popřely.
Toho samého dne bylo ob. právo: starosta Hladík a rádní Ducháček na Vršťalově cestě za Vrchy na
Zemanovo vyzvání že mu Večerníci skopali mez. Přítomny byly obě sporné strany a též Jos. Čermák č. 93 se synem Františkem a Jos. Bouzek č. 65 se synem Bohumilem. Na místo dáno za pravdu
Večerníkovi ale potom dne 2. června poslal starosta Hladík Večerníkovi přípis v němž činil vinna
Večerníka a žádal zaplacení 10 K výloh a 8 K obecnímu sluhovi Fr. Novákovi č. 37. Do osmi dnů a Večerník bez okolků osmého dne tu nespravedlivou pokutu zaplatil.
Nepřátelství proti Večerníkům šlo tak daleko že Fr. Čermák byl na poradě u advokáta v Tanvaldě, starosta Hladík napsal k soudu Zemanovi dobré a Večerníku špatné vysvědčení povahy a zachovalosti a Zeman veřejně prohlašoval že starého Večerníka připraví o grunt a mladému že pomůže
k dosluhování vojny. Dne 10. června v 10 hod. dopoledne se konalo u Čs. okresního soudu ve Vysokém soudní přelíčení při němž se obžalovaní přiznali beze všeho každý ku čtyřem fackám a vysvětlili proč se toho dopustili. Tím zmátli pana svědka tak že už ani nevěděl co a jak se stalo a jen že prý viděl takový chumel. Odsouzení byli pro přestupek proti bezpečnosti těla bezpodmínečně
k 98 hodinám vězení neb 100 K pokuty a zaplacení 60 K za lékařské vysvědčení a Zeman když viděl že to nedopadlo tak hrozně vypravoval lidem že to Večerníkům odpustil jinak že by byli přísně
potrestání. Když potom kdosi měl ze Zemana smích on mu odpověděl: „já bych je byl skopal ale já ním něco udělám a budu je pak do smrti krmit“. Před tou udalostí ho Jos. Čermák honil v Končinách po louce přes kterou mu Zeman šel.
Dne 1. června zdvíhaly vazbu na novém domě Bohuslava Nováka č. 57 u Holinků.
Dne 6. června odbývala se u Kvardů hasičská schůze v příčině koncertu o letošní pouti ale s pouti nadobro sešlo poněvadž hostinský Stanislav Kvarda chtěl mít k pouti patřící taneční zábavu už ode dvou hodin a žádal na hasičích 100 K ze sálu a zaplatit světlo a vyplatit ses policejní hodiny což
by bylo přišlo na 80 K. Ale poněvadž se občanům zdálo že by měla ves bez pouti posměch svolána druhá hasičská schůze na neděli 13. června do hostince Ducháčkova a usneseno pořádati pouť
a koncert s místní hudbou a muziku na sále Jindřicha Husi u Maříku v Roztokách kterýž nevzal poplatek žádný mimo toho k roztockého obci. Některým stranníkům Kvardovým se ale zdálo že
jest to ostuda mít muziku v jiné vsi a Karel Polák dokonce nazval hostinského a rádního Oldřicha
Ducháčka úculkem. Ten ho chtěl na místě potrestati ale žena ho zadržela. I popadl ho jeho synovec hasičský jednatel Jos. Ducháček č. 51 a vyhodil ho na silnici a Polák druhý den vystoupil ze sboru.
Dne 21. června zemřel 78 lety starý František Polouprutský výměnkách na usedlosti č. 19 u Berků, bývalý šenkýř a též rádní. Příslušník církve Č.s.
Při volbě honebního výboru dne 20. června v č. 35 zvolení byli od osmi majitelů pozemků následující: Čeněk Večerník předseda a Frant. Soukup, Vilém Polouprutský č. 28 a Karel Polák výboři.
Poněvadž se ale okres. sprav. komisi zdálo že se volby sůčastnilo málo společníků byla nařízena nová volba 10. července které se jích sůčastnilo pět a zvoleni ti samý jako prve.
Dne 15. června zemřel ve vysocké nemocnici 22 let starý Arnošt Tomeš zámečník a nadšení stoupenec komunismu ze Stanovýho jenž se vyslovil že učiní jméno Tomšů nesmrtelných a také ho
učinil následovně. Dal se totiž na jaře t. r. najmouti na práci v kterési továrně v Toulounu ve Francii a s transportem dělníků tam odjel. Ale práce se mu tam brzo zmrzela a že byl zavázán na rok, uprchl
a došel pěšky úplně bez peněz až do Švycarska. Tam ho zarazili četníci a že německý ani francouzský neuměl a listiny žádné mimo jakési z oné továrny neměl, poslali ho po šňůře do Toulonu zpět.
Tam ho kdesi zavřeli do prvního poschodí ale on vyskočil oknem a živě se žebrotou při níž dělal němého dostal se až do Bavorska kdež ho zarazili četníci ale ti se s ním již dorozuměli a řekli mu,
že když je už tak daleko, aby šel pokojně domů a tak přišel šťastně do Čech.
Dne 11. července se odbývala staroveská pouť s koncertem ale bez kolotoče s muzikou v Roztokách. Kvarda na vzdor pořádal také muziku při níž měl vysocké hudebníky ale nikdo mu tam nešel takže již v 8 hodin šli hudebníci domů kdežto v Roztokách bylo plno.
Dnes 17. července dopoledne přijelo jsem 37 dragónů 8. pluků ze Staré Boleslavi s kapitánem nadporučíkem a rotmistrem. Byli od kulometné eskadrony a bylo mezi nimi několik maďarů byli


zde z té příčiny, že se v okolí odbývalo veliké cvičení. Ve Vysokém byla obrněná auta, horská artilerie a hraničáři. U nás bylo mužstvu ubytováno u Kvardů na sále a důstojníci u Frant. Slavíkové č. 98.
Nadporučík byl ital a za kapitánem přijela jeho nevěsta. Koně měli u Kvardů a u Marků. Sotva s koni sesedli již kolem sebe měli houf děvek takže za nimi lezly na sál i do maštale a neostýchali se
jich ani když tito mili v potoce koně jsouce aby si mundůr nenamočili, pouze v košilích a poněvadž byli v tom čase měsíčné noci mohl za každým keřem spatřiti vojáka na děvce. Večer 22. července
měli taneční zábavu při níž hrála zdejší kapela které se sučastnili mimo dvou všecky staroveské panny a při níž maďaří tancovali czardás (čardáš) a potom 24. ráno k nemalému zármutku všech
těch panenek odjeli.
Dne 25. července měl zemědělský dorost ve Stanovým u Dolenských věneček a při půlnoci se chasa něco nepohodla a přítomný Jos. Kučera rolník z Trojánek napomínal k pořádku a v tom ho
chytil za krk Stanislav Strnádek č. 2 a jeho spojenci Miroslav a Karel Nygrynové ho začali tlouci.
Bylť Kučera švakr zavražděného Tichánka a má naň Strnádek proto spadeno. V tu dobu šel rolník
Petr Žanta č. 32 od Frant. Duštíry z pobytí a Duštíra ho vyprovázel a zašli do hospody a Žanta vida co se děje šel kamaráda Kučeru bránit ale některé báby hlavně žena pachtýře Půlpána z č. 25 za níž
Strnádek chodil, ho chytily za ruce a než se jím vyrval potloukl mu Strnádek oko a Petr Čermák 29 let starý ze Staré Vsi č. 71 mu dal dvě facky a utrhl mu hodinky se řetízkem. Mezi tím přispěl Žantovi ku pomoci Duštíra s otevřeným nožem a tu teprve si Žanda vstrčil Čermáka do kouta a nafackoval mu řka:“tak to ty jseš ten pacholek zrzavý co mě kradl dříví?
Dne 7. srpna v sobotu před vysockou poutí večer schůze ob. zást.
Jednání: dáli se stará břidlicová střecha na škole opravit nebo se pořídí krytina nová? Usneseno pořídit si novou. Dále: Jindřich Matura č. 78 se táže zda se obec domáhá cesty přes pozemek jeho
ženy Pavlíny do Roprachtic přes tak zvaný Zlatníkův háj? Že za tu cestu požaduje 600 K. Usneseno obeslati na obecní úřad všech ostatních šesti majitelů bývalého Woceďálkova statku a tázati se jích
zda cestu požadují, neb oni ji hlavně potřebují.
K tomu podotknouti dlužno: první cesta vedla při dolení hranici řečeného pozemku a tu Maturův tchán, bývalý vlastník usedlosti č. 78 u Svatů Jos. Polouprutský zrušil, aniž mu v tom kdo překážel
a udělal cestu půlama pozemkem a nechal po ni bez překážky jezditi a jezdili po ní všichni občané více než 30 let. Ale r. 1926 se nepohodl Matura s bratry Soukupi proto že mu nasázeli vedle louky
smrčí a milou cestu jako svůj majetek překopal nechtě je za to nechat jezdit ale ostatní občany že nechá. Ale jezděme když je přes cestu půl metru hluboký kanál a předním i za ním šraněk. Ten mu
sice jednou Jos. Novák č. 43 Soukupův švakr a Jaroslav Večerník č. 20 přelomili a hodili do příkopu ale on nelenil ale dal tam jiný. A, aby mu nikdo nic říci nemohl nechal k používání onu starou původní cestu ale tá nebyla k potřebě poněvadž majitel protější roprachtické usedlosti ji na svém pozemku zruchal. A z nepřízně k Soukupovi nechtěl nikdo ze sousedů svědectví 30 let jízdy učinit.
Dne 15. srpna pronajal dosavádní nájemce Jos. Metelka z Vysokého za 650 K staroveskou mislivost.
Někdy v tom čase Frant. Zeman vynadal Ant. Štěpánkovi a jeho ženě Anně všecko její se chování za svobody vypočítal a když ona mu řekla že naň patří Večerník, on na ně běžel s vidlemi ale na celý ten výjev se díval Čeněk Housa a ten vzkřikl na Štěpánka „dej mu tam pár na držku! nebo si na
něj mám jít já?“ A to Zemana schladilo. Potom dne 24. srpna vozil Štěpánek s pole žito a Zeman vozil na pole hnuj. V lukách se potkali a Zeman se podle starého spůsobu vyhnul na louku ale tak,
aby lišně Štěpánkova vozu uvázla na brzdové dřevo jeho vozu či jak se říká schleifholz, mysle že mu lišni utrhne ale stal se opak a lišně přelomila šlajfholc s pracnou a Zeman potom dělal kraval že měl
Štěpánek čekat až on vyjede z cesty.
Dne 8. září ruchal Frant. Čermák č. 93 za Vrchy a spozoroval v Boroví tři cikány kteří se plížili k boudě Jaroslava Heváka č. 82 a konečně vylomili dveře a vnikli do vnitř. Hevák právě sušil nad


Borovím otavu i požádal Čermák mimo jdoucí Marii Bouzkovou, aby to Hevákovi sdělila. Ona to učinila a Hevák spěchal domu ozbrojen klackem. Jak vstoupil do dveří skočil po něm jeden cikán
a nedbaje rány již mu Hevák zasadil odhodil ho. Druzí dva právě se dobývali sekerou do kufru.
Vida Čermák co se děje uchopil rozparku a spěchal Hevákovi ku pomoci a tu se cikáni dali na útěk hodivše po Čermákovi sekeru.
Dne 17. září byl udán na okres. správu politickou pro neoprávněné provozování živnosti obuvnické anonimním dopisem Ant. Večerník č. 24 ale vědělo se že ho udal Rudolf Slavík č. 25 a Večerník musel zaplatit 10 K pokuty.
Dne 18. září v hodinu po půlnoci vyhořela v Helkovicích usedlost zvaná u Mechnáčů, Františka
Noska jemuž ji zapálil jeho otec Jos. Nosek nemoha se synovou ženou vydržet a chtěl také i ji upálit a proto zapírál dveře ale lidé ji pomohli ven a starý vida to utopil se v potoce. Hospodář právě byl
v brusírně. Byl to první oheň vysocké okresní pojišťovny.
Toho dne večer schůze ob. zást. Jednání: Jos. Novák č. 55 žádá o přídavek k podpoře. Přidáno mu k dosavadním 5 K měsíčně 10 K. Anna Večerníková č. 92 a Marie Vodseďálková č. 62 žádají obec
o plat na děti Frant. Večerníka mlynářského stárka z č. 66, jmenem Marie a Milada na něž otec jíž dlouho neplatí.
Usneseno pátrati po něm. Okres. správ. komise nařizuje označit veřejné cesty a spravit cestu u domu č. 1. Usneseno dáti tam navézti trochu štěrku.

Dne 28. září přerazili nějací darebáci z Vysokého kříž před č. 1 na Hajnově ale byli poznáni a museli ho dát spravit ale asi za čtyři neděle byl přeražen znovu.
Dne 30. září zdvíhaly vazbu na brusírně kterou svého domu vystavěl Frant. Šmíd č. 46 pro svého budoucího zetě Víta Martince z Helkovic od Ševců.

5\. října zemřel ve Vysokém staroveský rodák a okresní cestmistr Ant. Svatý starý 46 let narozen byl v č. 40 a byl to první jenž se od nás nechal zpopelnit. Příslušník církve Č. S. Služného měl přes
2000 K měsíčně.

V neděli dne 10. října byl starosta Hladík a obá rádní na cestě u Zlatníková háje. Povoláni byli též
Voceďálkovi sousedé ale Frant. Soukup nebyl doma a Jos. Vodseďálek č. 54 se nedostavil a prohlásil že onu cestu nepotřebuje. Takového náhledu byl též Ant. Kobr č. 77 jenž nemohl Soukupům odpustit že mu nasázeli před okna smrčí a tak celé jednání skončilo hádkou a věc u které se Soukupové
hlavně namahali jaksi utichla.
V noci ze dne 11. na 12. října neznámý zloděj ukradl na dráze Kamila Vodseďálka č. 62 několik hlávek zelí a 18 dumlíku a Stanislavu Kvardovi vyřezal 300 hlávek a jeden pytel s hlávkami tam
buďto ztratil nebo zapoměl a na pytli byly písmeny F. P. Vyšetřování u toho měl Fr. Polouprutský č. 11 a Fr. Polouprutský č. 25 bydlící v Jeseném ale nedokázalo se že jím nic a veřejné mínění označovalo za pachatele bratry Kobry č. 81.
Dne 13. listopadu sklidili bratří Housové poslední oves s pole. Zrní v něm už žádné nebylo.
Dne 16. listopadu objevili v Ruprechticích dlouholetého zloděje hospodářského nářadí Pacholíka u něhož nalezeny ruchadla, trakaře, části vozu, kola, žebříky, žebřiny, provazy, prkna, kolejnice k mazání strojů a pod. a byl hned zatčen a odveden do Jičína.
Dne 14. listopadu sehráli členové Snahy u Kvardů divadlo a po divadle se na silnici sepral 24 letý
Petr Čermák a 18 letý Ladislav Olič č. 45. Čermák Oličovi rozbil nos a Olič Čermáka srazil před stodolou u koryta do příkopu plného vody a tam ho stloukl. Každý si může učiniti představu jak
Čermák vypadal když z té vody vylezl.
Někdy ku konci listopadu ořezoval Jos. Čermák v Boroví břízy a viděl to jeho synovec Karel Čermák a že se domníval že to jsou břízy jeho otce Frant. Čermáka, zakazoval mu to. Ten se ovšem jsa v právu nedal a tak si pěkně vynadali. Brzo na to dostal Frant. Čermák dopis na němž bylo pouze
jeho jméno a Stará Ves ale žádné číslo domů a když dopis otevřel stálo v něm:


Jesený 19 21/11 26
Pane Čermáku!

Zaplaťte co nejdříve oněch mě dlužných 800 K
Bachtík


Čermák z toho seznal že dopis patří jeho synovci Frant. Čermákovi v sousedním čísle č. 93 a poslal s ním listonoše tam. Že však o tom nemlčeli rozhněvalo to druhé Čermáky kteří chtěli věc zapřít poněvadž Frant. Čermák v tom čase chodil za bohatou dle jejich zdání nevěstou 18 letou
Amálii Hladíkovou ve Vysokém č. 92. A tak když jednoho dne Karel Čermák něco pokřikoval na svoji tetu Karolínu Čermákovou sebral Frant. Čermák ohlav a zmlátil bratrance a Karlův otec
Frant. Čermák jenž šel syna bránit byl od svého bratra Jos. Čermáka bit hráběmi a jeho žena Pavlína leknutím v síni omdlela.

Dne 11. prosince měli úřední sňatek na politické správě v Jilemnici: 33 let starý Vít Martinec z Helkovic a 17 letá Vlasta Šmídová ze Staré Vsi č. 46.
12\. prosince hráli na sále u Kvarda členové Sokola ze Třiče divadlo „Kráska ze Šumavy“. Návštěva byla veliká.
19\. prosince měl na sále u Kvardů Rudolf Hásek z Vysokého kouzelné představení. Návštěva slabá.
Dne 22. prosince přistěhovala se Anna Kobrová provdaná za Aloise Noska v Roprachticích domu jsouc před porodem ale její bratr Stanislav hospodář na č. 81 jí vyhnal, aby mu nekazila svátky.
Dne 26. na Štěpána hráli členové Snahy divadlo Princezna ze statku ve Třiči. Slavně to nevypadlo.
Dne 23. února t. r. ujal Stanislav Kobr od svého otce Jos. Kobra usedlost č. 81 u Petrů za 19 000 K a 400 K každoročně. Též ujal Bohumil Slavík t. r. od svého otce Čeňka Slavíka usedlost č. 85
u Vlášků.
Do komise sestavující voličské seznamy v prvním čtvrtletí r. 1927 ustanoveni byli tito: Čeněk
Večerník, František Soukup, Jos. Novák ml. č. 43 a Vilém Polouprutský.
Od vyjeti na pole bylo pěkně a práci nepřerušilo až do 8. dubna. Toho dne k nám přišel déšť a odpoledne bouřka a druhý den sypaly kroupy velikosti hrachu tak že bílo zůstalo a dne 10. celý
den trousil sníh a byla neobyčejná zima.
Dne 12. dubna jsme sázeli první 3 1/2 hl. bramborů nad domem a 13. jsme sili první 4 hl. ovsa dole v Kopci a 14. dvě hl za Vrchy a 15. tři hl na tom samém poli a 17. dvě hl na Vrštek. Tím byl oves

zaset.

Dne 18. dubna jsme sili první jetelové semínko 5 kg dole v Kopci do ovsa.
Dne 17. t. m. odpoledne se s bouřkou rozpršelo a pršelo celý druhý den.
Dne 22. jsme zasili 3 věrt. směsky dole na Vrších a dvakrát jsme u toho promokli.
24\. jsme sázeli brambory dole na Vrších 5 hl. bez věrt. Bylo pod mrakem ale teplo. Toho samého dne odpoledne jsme zasili dole za Vrchy 7 kg jetelového semínka.
26\. jsme dosázeli na Vrších brambory 8 hl. a věrtel a dovláčeli oves a 27. zaseli druhé 3 věrt.
směsky dole na Vrších a počali váleti ovsi.
Dne 4. května jsme dělali první trávu ke krmení, tak byla veliká a dne 13. t. m. jsme zasili 5 1/2 věrt. směsky nad domem a uvláčeli rané brambory a 19. jsme vláčeli brambory na Vrších a promokli jsme.
Dne 30. a 31. jsme sázeli hlavatku a dumliky do domem.
Dne 20. června jsme začali sušit seno u domu a dosušily jsme ho 2. července. Dne 22. června jsme poprvé prohakovali brambory a zelí nad domem a potom přišel ohromný liják takže brázdy
protrhalo dne 29. podruhé a protahovali plečkou brambory za Vrchy.
Dne 4. července jsme počali sušit seno v Končinách a jetel nad domem a druhý den jsme poprvé prohákovali brambory na Vrších a dne 12. jsme seno dosušily. Bylo 4 fůry a u domu a z mezi 49 uzlů.


Dne 26. t. m. jsme dopoložili jetel za Vrchy a druhého dne začali na Vrších trhat úhor a 28. ruchat. Stále pršelo a i kroupy padaly. Měli jsme doma 9 fort jetele a ostatní všechen položen hnil.
Dne 4. srpna odpoledne jsme z podcesty odvezli 3 fůry jetele a 8. vysocké pouti poslední z Končin. Všeho je těle jsme měli 16 fur.
Dne 13. srpna jsme začali pokládat žito nad domem. Bylo tam 8 mandel a jeden snop.
Dne 16. t. m. jsme dopoložili otavu domu a dosušily jsme jí 25. srpna.
22\. jsme dožali žito. Všeho jsme ho t. r. měli 40 mandel a druhý den jsme odvozili oněch 8 mandel nad domem a počali ruchati řiště a 24. jsme oklepovali první žito. Odvezli jsme 27.
Dne 25. srpna jsme počali pokládati v Kopci oves, dne 7. září jsme dopoložili na Vrších a zrovna od kosy svázali a sklidili jsme ho 15. t. m. Všeho ovsa 86 mandel.
Dne 9. září jsme zaseli první korec žita za Vrchy a 11. dva korce na Vrších a položili šešel pod cestou a druhý den odvezli a zrovna vymlátili a 14. jsme zasili 1 korec žita nad domem a 15. počali
kopati brambory pro žito nad domem jehož 1 korec jsme dosili 18. září.
Dne 20. září jsme položili otavu v Končinách a 26. jsme ji dostali domu.
Dne 22. t. m. jsem položil směsku na Vrších a složili jsme ji 3. října a odvezli dne 15.
Dne 28. září na sv. Václ. jsme začali kopati na Vrších brambory a dokopali je 3. října.
Dne 6. a 7. října jsme sklidili zelí a dumliky.
Dne 18. října se trousil první sníh a 20. zůstalo poprvé bílo. Toho dne jsme dokončili polní práci.
Dne 25. listopadu začalo pravidelné zimní počasí. Do té doby stále teplo, deštivo a beze sněhu a dne 5. prosince jsme domlátili oves.

### **Rok 1927**


Dne 6. ledna odpoledne na Tři krále zakládal ing. Metoděj Metelka ze Třiče od Hošků ve Staré Vsi u Kvardů sdružení zemědělského dorostu ale dostavili se mu tam mimo devatenáctiletého důvěrníka Františka Svatého č. 40, pouze šestnáctiletý Josef Svatý č. 40 a čtrnáctiletý Bohuslav Večerník
č. 39 a tak z toho nebylo prozatím nic a teprve 26. ledna večer svolána nová schůze do hoření hospody za pomoci Fr. Soukupa důvěrníka zemědělské organisace a tentokráte se jím to konečně trochu podařilo a přistoupili za členy oni tří prv jmenovaní a devětadvacetiletý Karel Čermák č. 15 a dvacetřiletý Karel Čermák č. 15 a dvacetřiletý Fr. Jancák č. 77.
Dnes 17. ledna zemřel 86 let starý Jos. Novák podruh v č. 55 na Pruti bývalý zdejší zvoník a dřív chalupník č. 12 rodák z čísla č. 20. Byl též u církve Čs. ale před smrtí se zásluhou Frant. Hladíka
č. 52 vrátil opět ke katolictví. Pohřeb byl ráno v 7 1/2 hod. bez kněze a vezl ho Jos. Bouzek na saních a účastníků bylo sedmnáct. Zesnulý byl doživován obci.
Dne 18. ledna zemřel ve vysocké nemocnici dvacetiletý Václ. Metelka od Hošků ze Třiče syn zdejší rodačky Anežky Kobrové z č. 77 jenž minulého roku vezl sám fůru otavy bez potahu a chtěje
si přibrzditi vůz, upadl a přední šlejf (brzda) ho udeřila přes páteř a poranil mu míchu takže musel býti dopraven do nemocnice poněvadž měl spodní části nehybnou. Zesnulý příslušných církve Čs.
měl nastoupiti službu u pěšího pluku č. 4 v Hradci Králové.
Dne 20. ledna zemřela osmdesátiletá Marie Hotovičková č. 67 vdova po soustružníku Jos. Hotovičkovi, příslušnice církve Čs. a spiritistka. Jimi vymřel Hotovičkův rod u nás jenž objevuje se ve
Staré Vsi as r. 1713 a pobyl v držení těchto čísel 14, 37, 41, 49, 51, 67 a 69.
Dne 21. ledna zemřel v Martinicích 48 let starý zdejší rodák z č. 30 Jos. Bohusl. Šmíd kupec v Jilemnici raněn byv mrtvici. Bez vyznání. Pohřeb měl do Vysokého. V tomto měsíci jsme zde měli


čtyři mrtvé neboť 2. ledna zemřel také čtyři měsíce starý syn Bedřicha Polouprutského č. 19 jménem Josef. Čs.
Dne 11. února sbíral obecní sluha Fr. Novák podpisi těch občanů kteří jsou pro zavedení elektrického proudu. Byli proň: Jos. Čermák, Karel Koldovský, Pavlína Svárovská, Oldřich Ducháček, St.
Kvarda, Ant. Kobr, Fr. Slavíková a Fr. Lánský.
Dne 17. února přeletělo zde letadlo dvojplošník směrem od Jilemnice, nad Stanovým nad Havlovem vrškem se zatočilo a nad Končinami se uhnulo víc k Vysokému a pryč. Kteří si mysleli že tomu rozumí, tvrdili že bylo německé.
28\. února zemřel 58 let starý chalupník č. 87 na dráze Frant. Novák řečený Čáp, rodák z č. 94.
Dne 1. března soudní projednání Augustýn Novotný jako žalobce a Štěpán Hrádecký jako žalovaný v příčině toho že vozka vezoucí Hrádeckému zboží nemohl projeti návějí nad č. 63 a proto se uhnul s cesty na Novotného pozemek a vyhodil mu šraněk a ač se mu omluvil přesto Novotný
Hrádeckého žaloval ale u soudu je v dobrotě srovnali.
Dne 5. března byl za naší obec odveden k vojsku Jaroslav Kobr z č. 54.
V roce 1926 přijela M. Hotovičková č. 67 do nájmu do světničky ševce Václava Fejfara od Plzně a ten si zařidil slavnou dílnu, zjednal tovaryše a když nadělal mnoho dluhu odjel začátkem března
1927 aniž známo kam ohlásiv sousedům že se jde podívat domů. Po čase naň přišel nějaký platební rozkaz od berní zprávy a tak to došlo tak daleko že mu do světničky vnikli četníci ale tam nic nebylo. Při tom se také zvědělo že rytíř sv. Krišpína je již s jednou ženou rozveden a od druhého že
utekl a tady hromadu děvek zbláznil a i vdané za ním lezly.
21\. břez. byl bylo ob. právo a sice starosta a výbor Bedřich Polouprutský na komisi u Sedláků v příčině že Karel Koldovský přiděláním dvořiště zatarasil Fr. Čermákovi cestu z jeho dvořiště.
Skutečnost byla ta že Čermák měl dost místa pro cestu na svém ale postavil si před okny r. 1919 zahrádku a pak chtěl jezdit po Koldovském a když ten se bránil že ho bude žalovat křičel naň mladý Čermák Karel „mi můžeme prosoudit třeba 20 000, mi je máme“. a právo dalo za pravdu Čermákovi a nařídil Koldovskému onen kus dvořiště odstranit neb starosta Jos. Hladík byl Čermákův
kamarád a Polouprutský Čermákův dlužník. Na to druhý den večer šel Fr. Zeman k Čermákovi na pobyt a přijda do světnice povídal že Čermákovi házel Koldovského chlapec na louku skelné střepy. Čermák se sebral a do č. 16 a hle tam všecky děti byly již vysvlečeny a chystaly se jíti spát. Když
tam Čermák viděl nemožnost takové věci běžel hned do č. 79 k Fr. Chlumovi mysle že snad jeho chlapci by to byli ale tam bylo to samé. Lidé o tom soudili že Zeman nic neviděl ale chtěl spůsobiti hádku, aby mohl Čermákovi oplatiti svědectví z minulého roku a sklo žádné na louce nalezeno
nebylo.
Dne 22. t. m. učinil pokus otravy půl lahvy červeného inkoustu 19 letý mlynářský Václ. Přibyl z č. 60 zaměstnaný ve mlýně v Machlově ale byl dovezen do vysocké nemocnice a tam ho zachránili. Jmenovaný se dříve poučil truhlářem ve Vysokém a tam pokoušel se oběsiti. Proč nebylo známo.
Dne 25. t. m. zemřel 54 letý Ant. Večerník truhlář č. 76 a předseda míst. škol. rady a člen Čs.
církevní rady starších, po dlouhé a trapné nemoci v nemocnici ale pohřeb měl z domu jenž byl neobyčejně slavný a hned 27. zemřel jeho protivník 79 let starý Frant. Hadík č. 52 řečený Adámek
příslušník římské církve a vůdce procesí, bývalý předseda pecnářského družstva a bývalý školník.
Chalupu č. 76 ujala vdova Františka Večerníková a domek č. 52 Hladíková dcera Kateřina Skrbkova.

Dne 3. dubna koupil Vladislav Vodseďálek z Vysokého od manželů Lánských jejich usedlost č. 42 zvanou u Přezáku za 38 000 K.
Toho dne vybírali, Fr. Polouprutský č. 11 a Marie Přibylová č. 60 církevní příspěvky a Jos. Čermák č. 93 nezaplatil.


Dne 10. dubna sehráli ve Třiči naší ochotníci divadelní hru „Samot chorobné květy“ ale návštěva byla slabá. Rovněž když hráli minulého r. tam na sv. Štěpána „Princezna ze statku“ měli málo diváků.
V tom čase prodali br. Housové řezníku J. Soukupovi do Sklenařic za 1 800 osmimetrákového vola jehož měli 20 let.
Dne 23. dubna koupil za 4 500 K Bohdan Pavlata z Vysokého od Ant. Štěpánka domek Anny
Jandové č. 55 zvaný na Prutě a Anna Polouprutská někdy č. 25 koupila od Fr. Kochánková z Roztok její zdejší domek č. 91 u Karlasů.
Dne 12. června zemřel v Praze 47 let starý první patriarcha a zakladatel Č. s. církve biskup dr. Karel
Farský rodák ze vsi Škodějova.
Dne 29. června ráno v 6 hod. bylo částečné zatmění slunce.
Památka Husova byla uctěna následovně. U válečného pomníku promluvil k shromážděným Jan
Petruška načež po zahrání několika národ. písní šel lampionový průvod na Holánovy vrcha kdež na poli Fr. Chlumská po druhé promluvě a po zahrání písně „hranice vzplála“, rozpálená kůpa roští, kterou dal a přivezl Jos. Bouzek. Hudebníci byli: kapelník Fr. Vodseďálek, Boh. Žanta a Emil
Petříček že Stanového a Fr. Vodseďálek, Fr. Zákoutský, Stan. Kobr a Vladim. Petruška. Na rošti byli:
J. Bouzek, Boh. Bouzek, Lad. Bouzek, Jar. Večerník, Bol. Housa, Fr. Hloušek ml., a Václ. Novák

č. 74.
Dnes 17. července staroveská pouť s koncertem a dvěma perníkářstvími krámy. Ve 2 hod. Čs.
bohoslužby faráře Jana Kůrky u pomníku. Návštěva hojná ale kazil to dešť. Večír v dolení hospodě muzika též s dosti značnou návštěvou ale že bylo vše již odpoledne napito zdálo se dokolikráti že
vypukne pračka avšak vždy bylo nebezpečí zažehnáno. Ale k ránu přeci nabili Ruprechtičtí a Ponikelští chase z Roztok a z Helkovic.
Druhého dne odpoledne bylo obecní právo v Čermákově kopci v příčině nádrže na vodu kterou stavěti chtěl Fr. Zeman na struze za č. 75 odkudž ji chtěl táhati přímo do síně a jednalo se o to, aby
mu to společníci počtem 7 povolili. Rádní Ducháček se nedostavil. Poněvadž Ant. Štěpánek č. 22 a Fr. Vodseďálek hospodář v č. 23 byli dělati pořádek na poutním místě a Barbora Housová č. 21
byla v Tanvaldě s máslem a ostatní věci buď nerozuměli nebo ze strachu se mluviti báli nakázali jim starosta, by jestli nějaké namítky proti vodovodu mají, podali je druhého dne v 7 hod. ráno, později podané že nemají platnost a co by prý dva byli proti tomu, to že nemá platnosti. Poněvadž ale se
Čermákovi sousedé báli že by se někdy stalo že by Zeman ve své 100 konvové nádržce vodu měl a na ně že by se nedostala, podali si na starostovo jednání: A. Štěpánek, Barbora Housová a Pavla
Svárovská č. 23 stížnost a dne 26. července se odbývalo projednání u okres. soudu v němž povolovali zřízení nádržky ale u hořeního koryta a Zeman raději nechtěl nic.
Dne 25. července sem přijelo 30 mužů ciklistů 2. hraničářského praporů do č. 73.
Dne 31. července sehráli naši ochotníci na spáleništi hořeního mlýna divadlo „v Českém ráji“.
Návštěva chatrná.

Dne 6. srpna se oběsil pro rodinné sváry 60 let starý Ant. Jiříč sedlák č. 28 v Bahništích ve Stanoveném a bývalý starosta Hosp. záložny.
Dne 14. srpna se odbývalo ve Vysokém odhalení poprsí dra Karla Kramáře na jeho rodném domě u Schrötrů neb na staré poště.
Dne 28. srpna zemřel 84 let starý Prokop Kramář výměnkář na č. 25 ve Stanovém a bývalý stanovský starosta.
Dne 29. srpna ruchal prvně Jos. Janda č. 80 na Holánově u Trhovice dvouradličným samovodným pluhem.
Dnes 7. září se pohádal Fr. Zeman se svojí ženou Annou a vyhodili ji ze stavení a potloukl a pošlapal a též děti vyhnal a 3 krávy prodal a nechtěl, aby se vrátila ale konečně je po 14 dnech u okres.
soudu srovnali. Hlavně se o jejích námluvy přičiňoval starosta Hladík a F. Čermák.


Dne 8. dokončili Housové a Karel Koldovský žně a dobrali jetel.
Dne 26. září se odbývala na obecním úřadě volba porotců a kmetu pro krajský soud v Jičíně.
Zvoleni jsou: Porota:



**Kmeti** :

Václ. Večerník
Čeněk Večerník

Jan Petruška

Pavla Svárovská
Žofie Albrechtová

Bohumila Koptiková č. 80



**Porota:**

Jos. Hladík
Kar. Koldovský
Jos. Janda

Fr. Albrecht

Fr. Soukup
B. Housová č. 75
Julie Šmídová č. 30

Božena Ducháčková č. 14

Marie Jiroušová č. 77



Dne 2. října měly býti na obec. úřadě předloženy kandidátní listiny všech politických stran v obci k obecním volbám na den 16. října. Poněvadž sedláci nedůvěřovali domkařům přešel jedné noci Fr.
Soukup stoupence rolnické strany a starosta Hladík došel na politickou zprávu do Jilemnice se žádostí o poměrné zastoupení ale domkaří žádné kandidátky nepředložili a tak byla předložena pouze jediná zemědělská předložená Fr. Soukupem na níž byly následující kandidáti:



Čeněk Večerník č. 20

Jos. Janda č. 80
Frant. Čermák č. 93

Jos. Hladík č. 35

Václ. Večerník č. 39

Frant. Albrecht č. 40

Bed. Polouprutský č. 19
Frant. Soukup č. 53
Karel Polák č. 32

Fr. Vodseďálek č. 23

Fr. Chlum č. 79

Mil. Vodseďálek č. 10



Karel Polák č. 32

Fr. Vodseďálek č. 23

Fr. Chlum č. 79

Fr. Vodseďálek č. 10


Náhradníci:

Jos. Bouzek č. 65

Bohumil Slavík č. 85
Ant. Štěpánek č. 22
Ant. Vitvar č. 77

Jos. Novák ml. č. 43
Jan Šulc č. 54



Potom dne 23. října byla volba představenstva v č. 35. Slib věrnosti republice složil nově zvolené zástupitelstvo do rukou dosavadního starosty Jos. Hladíka. Za starostou zvolen byl bývalý starosta
Čeněk Večerník, za náměstka Jos. Hladík, rádní a pokladník Václ. Večerník a druhý rádní Milosl.
Vodseďálek. Do obecních komisi zvolení dne 13. listopadu v č. 20 tito: Finanční komise: Oldřich
Ducháček předseda, Jos. Čermák, Frant. Soukup, Jan Petruška, Mil. Vodseďálek a Fr. Albrecht. Stavební: Čeněk Večerník předseda, Václ. Večerník a Jos. Hladík a osvětová: Jan Petruška, Mil. Vodseďálek a Fr. Vodseďálek. Tak se odbyly celé volby zhladka beze všech rámusu ale u Berků se přecí kvůli ním pohádal hospodář Bedřich Polouprutský se svým švakrem a nájemníkem Frant. Hlouškem tak až bylo to při půlnoci, na něho vytáhl Hloušek revolver za což dostal výpověď z výměnkářské světničky.
Dne 4. října seli bratři Housové první žito. Oves na poli ještě měli: oni, Jos. Polouprutský č. 89,
Vilém Polouprutský, Jos. Palas, Karel Koldovský státi. Svázaný: Fr. Zeman, Jos. Čermák, Fr. Čermák, Jos. Janda, Fr. Slavík, Bohumil Slavík a Stan. Kvarda.


Toho času se proslýchalo že v domě č. 67 u Hotovičku neb na Hoření krumpešti který byl pod smrti Marie Hotovičková neobydlen, straší. Frant. Žanta jinak nebojácný člověk přiběhl jedné noci
celý vyjevený do č. 11 a zvěstoval že tam na stupních stála světlá postava a takových případů bylo několik. Potom se však proslechlo jaká jsou to strašidla, že se tam schází 35 let starý Bohumil Bouzek ženatý a 48 let stará Marie Přibylová vdova.
Dne 19. října zemřela 75 let stará Anna Jandová výměnkářka v č. 22 následkem pádu se schodů.
Dne 6. listopadu doklidili br. Housové oves kteří začali pokládati 11. října.
Dne 8. listop. měli v hoření hospodě navlékačí koral schůzi v níž jednáno o úpravě platu za navlek a aby ti kteří nenavlékají v létě, v zimě korale k navleku nedostali a aby faktoři navlékačům korale nedonášeli. Důvěrníkem organisace navlékačů pro Starou Ves zvolen Ant. Novotný u Havlů.
Faktoři zde tehdy byli: Jos. Kobr ml. č. 81. Otakar Novák, Karel Polák, Fr. Polouprutský č. 11, Jos.
Liška č. 66 a Bohumil Novák č. 37 a bez živnostenského listu: Bohumil Bouzek, Fr. Šmíd č. 46, Jindřich Matura a Boleslav Housa č. 21. Když šli po půlnoci účastníci schůze domů rozházeli tři z nich a sice: B. Housa, Vladimír Petruška č. 18 a Jos. Přibyl, Marii Vodseďálkové č. 62 na silnici dříví.
Toho dne v poledne silně zahřmělo.
Ku konci prosince se odbýval soupis všech vojínu v záloze do 30. let stáří mimo příslušníku dělostřelectva a vozatajstva. U nás ho vykonal dne 17. četnický strážmistr Steiner z Vysokého
a zjištěni následující: Fr. Večerník č. 24 vojín 30. pěšího pluků ve Vysokém Mýtě, Petr Slavík č. 85 vojín 22. pěš. pl. v Josefově, Petr Čermák desátník 30. pěš. pl. ve Vysokém Mýtě, Vojtěch Lavický
č. 97 četař a aspirant 44. pěš. pl. v Turnově, Karel Čermák vojín 22. pěš. pl. v Jičíně, Stanislav Kvarda č. 73 vojín 30. pěš. pl. ve Vys. Mýtě. Frant. Liška č. 17 vojín 4. pěš. pl. v Hradci Králové. Frant.
Zákoutský č. 31 voj. 2. hraničářského praporu v Trutnově. Stanisl. Kobr desátník 8. jezdeckého pl.
v Pardubicích.

Za revisory dávky z nápojů na r. 1928 zvolení byli. Bedřich Polouprutský a Frant. Chlum a Ant.
Koldovský prohlásil že je neuznává, zvláště Polouprutského.
Před Vánocemi svítila na západě nad obzorem kometa.
Pokud se polní práce týče dlužnou pověděti následující: Na pole jsme vyjeli 29. dubna a dne
6\. odpoledne přišlo s hrozným lijákem hrozné blýskání a hromobití a 13. na Škaredou středu ráno bylo bílo takže byly pod mezemi návěje a vánice trvala celý týden a po tom se teprv mohlo na pole
ač luka jsme měli ukliděná již 31. března.
Dne 5. května jsme sili první oves a skoro 4 hl. nahoře v Kopci a 7. jsme vsadili první 2 1/2 hl.
bramborů nad domem a druhý den ráno byl přimrazek.
Dne 10. t. m. jsme zaseli 3 1/2 hl. ovsa na Vrších. Druhého dne ráno byl přimrazek a celý den se chvílemi sypal sníh a strašně mrazivý vítr byl tak že místy bílo zůstalo a následující den byl mráz
ohromný. Stromoví bylo v plném květu a tráva veliká.
Toho dne 13. jsme zaseli 4 hl. ovsa nad Kopcem a 15. poslední 2 hl za Vrchy.
Dne 17. jsme vsadili nahoře za Vrchy 11 hl. bramborů. Kvečeru přišel liják s ohromnou bouřkou.
Na škole uhodilo do hromosvodu. A 19. jsme vsadili poslední 1 1/2 hl. dole v Kopci a zasili 12 l.
jetelového semínka dole na Vrších a 20. 6 l. za Vrchy.
29\. zasili 1 1/2 hl. směsky dole v Kopci a 30. května jsme vláčeli rané brambory a následující den váleli oves.

Dne 3. června jsme dosili poslední 1/2 hl. směsky nad domem a připravili pro hlavatku.
11\. června jsme vsadili 17 kop hlavatky a 15. jsme vsadili 31 kop dumliků a začali jsme pokládáti seno u domu které jsme dosušili 27. červ. a jehož bylo i s mezemi 44 uzlů.
23\. června jsme poprvé prohakovali oněch 17 brázd bramborů nad domem.
Dne 5. července jsme počali sušit jetel ve Zdůlni. Bylo ho 1 fůra a dne 6. jsme dosušili seno v Končinách. Byly ho 4 fůry.


8\. července jsme poprve prohakovali brambory v Kopci a za Vrchy a dne 23. podruhé a počali ve
Zdůlni trhati úhor a zruchali jsme ho dne 30.
Dne 26. jsme dopoložili jetel za Vrchy a odvezli jsme ho 2. srpna. Všeho jetele jsme měli 14 fur.
Dne 8. srpna v pondělí po vysocké pouti jsme počali pokládati žito na to domem a dožali jsme ho 18. Dne 23. jsme odvezli první fůrku a zrovna oklepovali a 30. jsme ho trochu porostlé doodvezli. (72 mandel)
18\. jsme počali pokládat u domů otavu a dosušila se 30. (17 uzlů)
Dne 31. jsme dovozili hnůj na úhor a položili v Kopci směsku na sušení kterou jsme odvezli
3\. září.

Dne 1. září jsme začali pokládati v Kopci oves a dožali jsme ho krásný den 28. září na sv. Václava
(88 mandel) a 2. října jsme ho odvezli.
Dne 4. září jsme zasili první 1 hl. žita za Vrchy, 11. dole v Kopci u výmělu 1 hl., 16. 1 hl. na Šandě a 1 1/2 věrtele na Špičku uýmělu, 24. 1/2 hl. naŠandě pod cestou a 28. poslední 1 hl. dole v Kopci.
15\. září jsme začali kopat brambory a dokopali jsme 14. října.
15\. října jsme ruchaly první řiště za Vrchy a 19. a 20. sklidili dumliky a zelí. 31. jsme začali vozit hnůj k jaru pro brambory do Kopce a 12. listopadu jsme dokončili polní práci.

### **1928**


Dne 15. ledna byl v dolení hospodě znovu založen spolek na ochranu majitelů padlého neb nuceně poraženého dobytka. Předsedou zvolen Bedř. Polouprutský a ohledači: Václ. Večerník a Jos. Janda.
Dne 22. ledna ve schůzi obec. zást. zvolení k vykonání sbírky na Červ. Kříž Frant. Šalda a Frant.
Janoušek č. 9. Šalda vykonati sbírku odepřel a tak z ní sešlo.
Dne 24. led. poslal někdo na četnickou stanici nepodepsaný a neznámkovaný dopis že ctěná
14letá dcera Barbory Housové č. 75 byla 8. ledna v hasičském plese a že vůbec všecky zábavy navštěvuje. Podpis byl Ant. Vodseďálek a druhý na politickou zprávu do Jilemnice s podpisem Frant.
Novák. Ale ona se vymluvila tím že jí vstupenku koupila Žofie Vodseďálková č. 54.
Dne 31. ledna zemřel 76 let starý Jos. Kučera domkař č. 58 u Lišků neb u Krumšů rodák z Roprachtic, kdys majitel zdejšího doleního mlýna, domek ujala dcera Anna Polouprutská za delegáty za
Starou Ves do hosp. záložny zvoleni Večerník starosta, Bohumil Slavík a Frant. Chlum.
Dne 4. února ráno nalezly děti jdoucí do školy na lipce u školy kus papíru na němž bylo nakresleno v celé přirozené kráse pět zdejších panenek a sice: Marie Čivrná č. 64, Anna Ducháčková č. 49,
Vlasta Petruškova č. 18, Jindřiška Večerníková č. 92 a Marie Nováková č. 50 s nápisem: Kurvy ve
Staré Vsi a dole – napsal Karel Čermák. Věc vyšetřovalo četnictvo ale bezvýsledně.
Dnes 17. ún. v nucené soudní dražbě koupili Josef Vrba obchodník koží v Jablonci zdejší č. 25 v Pazderně Marie Slavíkové za 8 000 K a koncem března od něho za to samé Frant. Plucha z Dušnice a usadila se tu jeho dcera Marie rozvedená Fišerová pověstná z povedených věcí ve Vojákově
mlýně k níž sem docházel její milenec Jiří Malendovič rusín uprchlík z Bolechowa u Stryje v Haliči takto řidič auta v Hrabačově.

Dne 5. března byla zde založena organsace navlékačů koral která však zanedlouho vzala za své když nebylo koral. Předseda Ant. Novotný u Havlů, pokladník Oldřich Novák č. 37 a jednatelka
Božena Ducháčková č. 49.

Dnes 17. března odvedení od nás k vojsku z I. třídy Jos. Koutský č. 69 pěší pl. č. 4 Hradec Krá lové
Frant. Svatý č. 40 jezdecký pl. č. 8 Pardubice. Václ. Přibyl č. 60 instrukční prapor Milovice a Ladisl.
Olič č. 45 a letecký pl číslo 1 Praha.


Dne 21. března od rána bylo tak strašlivé povětří že mnoho střech potrhalo, hlavně ovšem doškových. Tak na stodole č. 13, na domě a stodole č. 65, na stodole č. 19, na domě a stodole č. 20, na stodole č. 23, na stodole č. 27, na domě č. 24, na domě č. 33 na stodole č. 73, na domě a stodole č. 89,

na stodole č. 35, na domě č. 81 a na stodolách č. 43, 44, 46. Lidé měli na střechách hrázi, žebříku a prken a bran. Též na domě č. 9, na pazderně č. 80 a na stodole č. 79.
Dne 1. dubna se odbyvala dražba na obecní pozemky kterou vedl Večerník starosta a Kamil Vodseďálek obecní sluha.

Dne 6. dubna odpoledne dešť s hodnou bouřkou a to na Velký pátek což prý nikdo nepamatuje.
Dne 8. dubna Velkou neděli schůze obec. zást. Hlavní věci jednání byl prodej obecního pozemku a hasičské boudy Bohumilu Hradeckému truhláři z Roztok pro stavbu domu. Pro prodej však pouze byli: starosta Večerník, rádní Večerník, náměstek Hladík a výbor Soukup a proti byl hlavně
Frant. Čermák č. 93 protože nebyli s Hrádeckého tchánem Jos. Bouzkem v dobrém a při něm byli jeho kamarád Jos. Janda, rádní Vodseďálek proto že jeho syn Věnceslav byl sám truhlářem a ostatní
kromě mlynáře Albrechta který přítomen nebyl a tak pozemek neprodán a za důvod udáno že ho hasiči potřebuji k sušení hadic.
Dne 16. dubna prodala Božena Ditrichová dcera Jos. Polouprutského č. 70 svou 1/2 toho domku řečeného u Turpíšků své sestře a o něco později koupila tato Karolína Černohlávková i od své nevlastní matky Anežky Polouprutské její druhou 1/2
Dne 30. dubna vykonali žákyně zdejší školy sbírku pro chudé matky. Vybrali 74 K. Nejvíce dali:
10 K Frant. Slavíková č. 98., 10 K Boh. Koptíková č. 80., 15 K Václav Cihlář řiditel vysocké továrny.
5 K Vojta Lavický učitel. 5 K Ant. Koldovský a 5 K Mil. Vodseďálek. Jedna že sběratelkyň 1 K zpronevěřila a sice Miloslava Zemanová č. 84.

Dne 19. května zdvíhaly vazbu na nové stodole Otakara Nováka č. 44 u Březáků.
Dne 23. května málo navštivená schůze zemědělské organisace v dolení hospodě v příčině sepsání protestu proti výměru paušálu na daň z obratu berní správou na 13 K z hektaru proti Stanovýmu
11 K z hektaru. Přítomni byli pouze: Jos. Čermák, Frant. Čermák, Jos. Janda, Jos. Bouzek, Frant.
Chlum, Bed. Polouprutský, Čeněk Večerník, Václav Večerník, Ant. Štěpánek, mlynář Albrecht. Jos.
Novák č. 43, Otakar Novák, Frant. Soukup, Jos. Soukup č. 53 a Jan Šulc č. 54. Protest napsán a měl zdárný výsledek. Z 13 se stala 9.
Dne 30. května se odbývala na obec. úřadě druhá (první byla v úterý po Letnicích) schůze majitelů bývalého statku Vodseďálková a Vlášková v příčině opravy cesty a potoka pod chudobincem.
Věci té se ujal první Jos. Soukup a na jeho požádání nařídila obecní rada jmenovaným sousedům onu opravu a starosta s nimi měl o tom sepsati zápis jak to chtí udělati neboť se vědělo že s těmi to
nepůjde tak hladce jako rok předtím s Vojákovými. A očekávání nesklamalo. Jindřich Matura č. 78 navrhoval nechati jmenovanou cestu osudu a spraviti onu cestu od Skály ke Kouckovým a do návse
a přes potok vystavěti most který sliboval sám vystavěti ale to zamítnuto pro velikou navážku u potoka a usneseno opraviti onu dříve jmenovanou která již skoro ani k jízdě nebyla ač Ant. Kobr č. 77 říkal že je dobrá. I navrhoval Jos. Soukup zavézti cestu od potoka po Adámkovy (č 52) kamením na
což dával svou hromadu a se svým potahem na svém voze se zavazoval na 40 for kamení a zrovna to samé J. Matura. Ale ostatní se k tomu neměli. Jos. Vodseďálek č. 54 se vyjádřil že nejlépe spravit
cestu hlinou skopanou z mezi ale uvolil se k ruční praci pro slabý potah i vůz k němuž se uvolil i jeho strýc Frant. Slavík č. 48. Bohumil Slavík č. 85 se též uvolil k nakládání kamení vymlouvaje se
že má svůj těžší vůz rozhurkaný, Jan Šulc se uvolil k práci a k půjčení vozu, Frant. Soukup k práci,
Ant. Kobr řekl že nic dělat nepůjde ač nakonec šel a Ant. Vitvar se ptal čim jím na to přispěje obec u čehož se pohádali se starostou a s Jos. Soukupem který na obci nic nechtěl mimo povolení k vykopání příkopu po jejím pozemku pod chudobincem což povoleno. Dělání mostku přes potok za
starou školou vůbec nešlo poněvadž na cementové roury ze kterých ho chtěli míti nechtěl nikdo


dáti peníze a obec na ně též nepřidala z důvodu že přerušením cesty u Zlatníková háje do Roprachtic, Jind. Maturou nemá cesta ta pro ostatní občany významu a Jos. Soukup se obával že kdyby je zaplatil, ostatní mu svůj díl nesplatí. A tak nakonec cesta poopravena trochu blátem, trochu kamením, udělán dříve jmenovaný příkop, potoku uděláno jedno řečiště místo třech a ostatní ponecháno prý k druhému roku.
Dne 1. června byla neobyčejná zima a druhý den ráno byl dokonce přimrazek.
Dne 3. června koupila Ludmila Nebeská dcera Petra Strnádka Palasova z Roprachtic od Josefa
Lišky ze Sklenařic zdejší domek č. 87 na Krumpešti jenž on po své tetě Marii Hotovičkové zdědil za
12 000 K. Její muž Ant. Nebeský byl zelenář.
Dne 4. červ. zemřel v nemocnici v Hořicích zdejší 72 let starý rodák Jos. Večerník z č. 20, starosty Čeňka Večerníka bratr, bývalý pekař a hostinský v Roztokách u Jilemnice a pekař zdejšího Pecnařského družstva v č. 98 r. 1910.

Dne 9. června dělal nemocný Jaroslav Polouprutský poslední vůly v níž odkázal domek své matce Anně a pro svou nemocnou ženu Marii do smrti byt a pro děti: Jarosl. Jos. Ludvika, Annu a Ludmilu Marii do zletilosti. Závěť psal starosta Večerník a svědky byli rádní Večerník a Vladisl. Vodseďálek č. 42.

Toho času si vzpoměla Pavla Slavíková č. 53 na půjčku v obnosu 500 K na stavbu elektrárny pod
Spálovem kterou učinila r. 1921, že s ní ještě úroky nebrala. I šel Jos. Soukup v té věci do vysocké hosp. záložny která půjčky prostředkovala a tu vyšlo najevo že celý obnos i s úroky r. 1927 někdo
vyzvedl a dluhopis který Slavíkové ani dodán nebyl tam odvedl a její podpisy byly udělány starší ale vypsanou rukou.
Také zde v tom čase mělo vojsko větší cvičení. Z Příchovic měli natažený telefonní drát, tuším do
Bozkova a někdo neznámý jím ho mnoho m. zrovna na staroveště uřízl a v kolo stočený hodil do
Berkova jetele. Dne 28. června měli postaveny dvě horská dělá za Svatovy a dali tam asi čtyři rány.
S koňmi a s vozy byli na cestě od Adámkových pod Skálu. Potom druhý den byli s děli ve Stanovských končinách na Babcově a létadlo po nich střílelo.
Dne 5. července večír Husova oslava ohněm za Trhovici na poli. Jos. Bouzka č. 65 bez promluvy neb Jan Petruška byl jaksi nemocen a bez hudby ač tato měla právě tu noc v hoření hospodě zkoušku k pouti, pouze s lampiony a se zpěvem.
Dne 12. července zemřel Jos. Polouprutský č. 70 bývalý majitel usedlosti č. 78 u Svatů a před tím
1/2 usedlosti č. 20 u Vršťalů. Podávám zde krátké vypsání jeho rodu z novější doby jak jsem ho vyhledal v různých obecních spisech:


_**Václav Polouprutský**_ chalupník č. 29 r. 1722 syn _**Adam Polouprutský**_ chalupník č. 29 r. 1787
syn _**Josef Polouprutský**_ chalupník č. 29 syn  _**František Polouprutský**_ naroz. 17. 8. 1807 zemř. X. 6. 18XX rolník 1/2 č. 20
1/2 č. 19 mlynářský
I. manželka Marie dcera Ant. Večerníka č. 71

II. manželka Marie naroz. 2. 5. 1814. zemř. 8. 1. 1901 dcera Frant. Heváka č. 62

syn Frant. Polouprutský nar. 27. 8. 1848 zemř. 21. 6. 1926 rolník č. 19 syn Josef Polouprutský nar. 29. 5. 1854. zemř. 12. 7. 1928 rolník č. 20 1/2
syn Antonín Polouprutský nar. 21. 7. 1856 truhlář v Bavořích Ehrenfriederdorf dcera Marie manželka Ferdinanda Polouprutského ve Vysokém nar. 9. 10. 1850
zemř. 6. 1. 1914

dcera Anna manželka Frant. Polouprutského č. 79 naroz.: 15. 8. 1846


_**Josef Polouprutský**_ naroz. 29. 5. 1854 zemř. 12. 7. 1928 rolník 1/2 č. 20 a č. 78 truhlář
I. manželka Karolina naroz. 2. 8. 1860. Zemř. 22. 6. 1899 dcera Frant. Šaldy č. 13
II. manželka Anežka naroz. 15. 12. 1849. zemř. 19

syn Josef Polouprutský naroz. 25. 10. 1883. zemř. 23. 7. 1884 dcera Pavlina manželka Jindřicha Matury č. 78 nar. 18. 1. 1889
dcera Karolina manželka Jos. Marouska ze Sklenařic nar. 17. 1. 1885 dcera Božena manželka Jos. Ditricha na Novém Světě nar. 19. 1. 1895


Dne 15. července se odbývala na obviklém místě s obviklým koncertem naše pouť. Večer muzika bez pranice a aby byla sláva přec poněkud větší, zmlátil den před tím Frant. Zeman ženu a usadil ji
i s dcerami přes pouť pod stodolu a naházel prádlo do zahrádky a rozštípal necky a když je potom u soudu v úterý smířili, koupil nové.
V té době nadělali velikou škodu na zelenině a směska jak housenky můry gammy takže někteří byli nuceni jmenované plodiny zaruchati, aby zabránili dalšímu rozšíření se housenek, hlavně do
bramborů. Nejvíce byli postižení: Jos. Hladík, Frant. Šmíd č. 46. Ant. Štěpánek, Frant. Zeman, starosta Večerník a Frant. Soukup. Komise pro odhad živelních škod byla vyzvána ke zjištění v příčině slevy dani ale když se vidělo že by celá věc byla ničím neboť na slevu měli nárok jen ti kteří by přišli
o 1/4 výnosu celého hospodářství, nechalo se toho. Jmenovaná komise se skládala z následujících:
Václ. Večerník předseda a členové: Ot. Novák. Fr. Soukup a Fr. Chlum.
Dne 2. srpna ujal Josef Novák od svého otce Josefa Nováka usedlost č. 43 u Zadních Vojáků s 1/4 bývalého statku Vojákovi.
Dne 3. srpna zemřela ve Stanovém u Pece 91 let stará Anežka Zemanová výměnkářka a vdova po
Čeňku Zemanovi rolníků ve Stanovém č. 1. pověstném z doby metingu, poslední jezdkyně na metingu na Petruškových Vrších r. 1868. babička Marie manželky zdejšího starosty Čeňka Večernika.
Toho samého dne zemřel šedesátiletý **Jan Petrušk** a chalupník č. 18, stavbvedoucí, obecní zeměměřič, první obecní náměstek, první obecní knihovník a první a posavádní starosta hasičský. Příčina smrti zastaralá přijice (sifilis). I v tom byl myslím první který zde od tohoto umřel. Chalupa č. 18 zvanou u Studnice po něm ujal syn Vladimír Petruška obuvník s právem vdovy Marie na
hospodaření na polích a 19. leté sestře Vlastě vyplatil 10 000 K.
O tomto rodu je známo následující:


R. 1610 první známý _**Petr Petruška**_ primas města Vysokého a držitel usedlosti u Šarfů zvané. Po něm as r. 1616 syn Jakub Petruška a po tomto Martin Petruška jenž měl dva syny Jiřího a Tomáše jímž
rozdělil statek a dům na náměstí.

Jiří Petruška měl čtyři děti: Jana, Václava, Magdalenu a Dorotu. Jan ujal r. 1696 onu polovici živnosti za 50 kop gr. mis. a po jeho smrti r. 1722 ujal ji za 170 kup mis. Jiří Hladík.
Druhou polovici gruntu sirotci po Tomáši Petruškovi předali r. 1698 Václ. Petruškovi za 45 kop míš.
Dle toho měl Tomáš děti: Václ., Jana, Šimona, Jiřího, Annu a Magdalenu. Jan zběhl a žil ve Vratislavi ve
Slezsku a proto při úředním dni 15. 3. 1705 vyplatil Václ. Petruška 4 kopy na Janův podíl a vrchnost semilská je shrábla poněvadž ten kdo bez svolení vrchnosti odešel z obce propadl celým svým jměním.
15\. 9. 1705 doplatil zbytek. Václ. Petruška měl děti: Václ. Adama Šimona, Pavla a Magdalenu.
Václ. převzal r. 1786 a po něm syn Jos. Petruška jenž měl děti: Jana, Josefa Sigmunda. Annu a Marii. On když za Napoleonských válek jel s povozem s párem koní do Boleslavi, byl násilně jat a přidělen k vojsku kdež podržen 13 let. Četná rodina, neobdělávaná role, neúroda a požár r. 1834 zavinili katastrofální úpadek celého jmění. Po Josefu syn Jan Petruška kloboučník a majitel domu č. 83 jenž měl děti: Jana, Josefa, Václava a Marii. Václav majitel a Jan Petruška měl dům č. 18 ve Staré Vsi
jenž ujal po jeho smrti r. 1928 syn Vladimír Petruška švec.


Dne 12. srpna se ve Vysokém odbývalo odhalení pamětní desky ruského legionáře Jos. Mullera popraveného rakouským vojenským soudem. Toho dne byla v č. 20 schůze komise pro živelné pohromy: Václ. Večerník předseda a členové: Fr. Soukup. Ot. Novák a Fr. Chlum v příčině směsky,
zelí, bramboru a dumlíků od housenek můry gammy už ranných ale nakonec všeho jednání necháno neboť bylo podle vyhlášek vidno že by na daních žádná sleva nebyla poskytnuta ač měli někteří škodu značnou co se krmiva tyče. Nejvíce postižený byli: Frant. Zeman, Čeněk Večerník, Frant.
Soukup, Frant. Šmíd č. 46, Jos. Hladík a Ant. Štěpánek.
Dne 5. září chtěl Bohumil Bouzek rozhrnouti kamení kterým spravoval Josef Čermák cestu nad stodolami, ale tak byla spravena že byl zasipán pouze hoření kolej a vůz jeda cestou šel nazvrat. Na
něho ale přišel Čermákův syn František a zakazoval mu to a když ten neposlechl vyrval mu Čermák motyku, zahodil ji a Bohumila vstrčil do bramborů. Na to přišel Jos. Čermák a Bohumil se zatím
vzchápal a chytil ho za krk a byl mladým opět uchopen a mrštěn na pole a když se chopil odhozené motyky výjev se opakoval, motyka mu vyrvána a zápasníci na sobě košile roztrhali. Mezitím se
k boji přihrnuly ostatní: jako Čermáková žena Karolína a Karel Koldovský se ženou jenž byl při
Čermácích a Bohumilův bratr Ladislav, matka Barbora, sestra Albína Hrádecká a jejich stoupencí
Frant. Čermák, jeho žena Pavlína a syn Karel jenž, aby to bylo slavnější mlátil klackem do plechového sudu co se ostatní dohromady hádali až je starosta Večerník přiměl k zalezení do stavení.
Potom bylo zjištěno že motyka již měl Bouzek, byla Františka Čermáka číslo č. 15 že to všecko byl jeho návod.
Dne 16. září ustanoveny ze Staré Vsi tyto osoby k porotě:

**Kmeti:** **Porotci:**
Václav Večerník, Čeněk Večerník, Frant. Soukup, Jos. Hladík, Karel Koldovský,
Mil. Vodseďálek vylosován, Pavla Svárovská, Jos. Janda Štěpán Hrádecký, Barb. Housova
Žofie Albrechtová, Bohumila Koptiková č. 75, Pavla Slavíková, Julie Šmídová,

Bož. Ducháčková č. 14.


Dne 22. září ujal Jos. Polouprutský od otce Jos. Polouprutského jeho chalupu č. 89 u Krumšů zvanou s pozemky v roly Markově.
V noci ze dne 23. na 24. září o našem posvícení vyhořela v Roztokách Kurfiřtova chalupa a hned dne 16. října vyhořela v Helkovicích u Habrštálova statku stodola.
Dne 12. října zvolení jsou za zemřelého Jana Petrušku do finanční komise Boh. Slavík a do osvětově komise Otakar Novák předsedou této poslední zvolen dne 23. října učitel Vojtěch Lavický a občanská knihovna přestěhována z č. 18 do školy.
Dne 21. t. m. sehráli zde divadlo „Když nastal mír“ před nimž měl Bohuslav Novák promluvu k 28. října.
Ten týden bylo neobyčejně bouřlivo. Frant. Janoušek zahnal Bohumila Bouzka od propravování struhy pod č. 9 a v malé chvíli ho honil Jos. Janda, potom se shádali a seprali Karel Koldovský a Barbora Bouzková v příčině slepic, žalovali se a Koldovský prohrál, potom vynadal Jos. Čermák č. 93
své sestřenici a švakrové Pavlíně Čermákové č. 15 protože prala ve studnici zahliněné pytle, též se shádali bratři Soukupové pro výjezd ze dvořiště a starosta Večerník byl s Bohdanem Pavlatou č. 55
dne 3. dne 23. u soudu kvůly obecnímu břehu nad potokem proti č. 26 jenž užívá zvoník a na nějž si dělal Pavlata nárok ale prohral. Štval ho A. Koldovský č. 1.
Dne 11. listopadu zemřel 58 let starý Frant. Novák zvaný Holinka neb Vitoš. Jeho domek č. 37 u Davidu neb u Paloušů řečený ujal syn Oldřich Novák svobodný 32 lety s bytem a posluhou do
smrti pro matku Anežku a vyplatit jí 1000 K podle závěti ze dne 10. listop. již sepsal starosta Večerník za přítomnosti Jos. Hladíka.


Podávám zde rodokmen této větve rodu **Nováková** :

_**Anna Nováková**_ naroz. 16. 6. 1846 zemř. dcera Frant. Nováka domkaře č. 57

nemanželský syn Josef nar. 19. 9. 1875
nemanželský Václav nar. 1881 v Jesenném vlastně Jan
nemanželská dcera Anna nar. 16. 1. 1873 zemř.

nemanželský syn _**František Novák**_ nar. 29. 5. 1870 zemř. 11. 11. 1928 podruh v č. 34, domkař č. 37, obecní sluha 1924–1927
jeho manželka Anežka naroz. 28. 5. 1868 zemř. dcera Josefa Slavíka č. 36 dcera Božena naroz. 22. 2. 1899 zemř. 26. 1. 1926 svobodná

syn Oldřich Novák naroz. 14. 5. 1896


Dne 12. toho měsíce se odbývala schůze obecního zastupitelstva v příčině sem z Hamru dopravené
26 leté Irmy Liškové dceři zemř. Jos. Lišky z č. 58 na rozumu i řeči nedostatečné a usneseno poslati ji po číslech na nocleh a stravu jako někdy Pavlína Hýrková z té příčiny že jsouc v chudobinci nebyla by pod dohledem a byla by za čas plná vší a že zde nikoho neznajíc, nevěděla by kam na stravu.
Rozvrh na jednotlivé poplatníky učiněn podle dani pozemkových a živnostenských. Tak č. 20 dostalo 6 dnů, č. 19 = 5 dnů, č. 79 = 4 dny, č. 95 = 3 dny, č. 18 = 2 dny, č. 62 = 1 den, č. 65 = 7 dní atd.
To se rozumí že u toho měli někteří hlavně ženské mnoho huby, že od čeho prý je chudobinec.
Nejvíce se v tom proslavili: Amálie Rydvalová č. 77, Kateřina Skrbkova č. 52, Ludmila Nebeská č. 67, Anna Štěpánková č. 22, Jos. Čermák, Jos. Janda, Jos. Vodseďálek, Jindřich Matura a Vilém
Polouprutský.
V té samé schůzi dal Jos. Hladík návrh aby byl Jos. Ducháček z chudobince vypovězen.
Dne 2. prosince se odbývaly první volby do okresního a zemského zástupitelstva. U nás ve škole a výsledek byl následující:
okres č. 1 Čs. národní demokracie (Kramář) 24 _(čísla za názvy stran dopsaná zřejmě dodatečně červeně)_
č. 2 Komunistická strana Československa 1

č. 3 Der vereinigten Deutchen Partein 3 č. 4 Čs. Živnostensko obchodnická středostav. 5
č. 5 Čs. sociálně demokratická strana děl. 8 č. 6 Čs. strana lidová (klerikálové) 11
č. 7 Čs. str. národně socialistická (Klopáč) 58 č. 9 Republikánská strana zemědělská 88


země č. 1 Čs. strana národněsocialistická 64

č. 3 Rep. strana zemědělského lidu 86 č. 5 Čs. strana lidová 13
č. 7 Čs. živnostensko obchod. str. středostav. 3 č. 8 Čs. národní demokracie 22

č. 9 Komunistická 1 č. 11 Čs. soc. dem. strana dělnická 9 hlasů


Volební komise byly: do zemského: Václ. Večerník předseda, Karel Koldovský a Frant. Polouprutský členové a Štěp. Hrádecký a Ant. Kobr náhradníci
do okresního: Ant. Koldovský předseda, Ant.‚Vitvar a Old. Ducháček členové a Jos. Janda a Bohuslav Novák náhradníci a zástupci dosavádní okresní správy politické byli: starosta Večerník a učitel
Lavický.


Zde podávám básničku „Farářův předvolební sen“ z národně socialistických novin.
_Byla krásná neděle, on však místo v kostele,_
_ve volební světnici, vítal svoje věřící._
_Jak ovečky k pastýři, každý k urně zamíří_
_a bez rozdílu rodu, let, dá do ní lístek s č. 5_
_Pak viděl velkou parádu. Procesi jít do Hradu,_
_na domech prapory zavlály, že lidovci to vyhráli._
_Před staroměstskou radnici přivezli těžku houfnici._
_Zablesklo se třeskla rána, zmizela socha Mistra Jana,_
_tam zasadili hloub – mariánský sloup._
_Pak viděl se zas v světnici, kde děti školní lavici,_
_odříkávají z čítanky roztomilé říkanky._
_Jak Husité byli raubíři, neznabozi a kacíři_
_a Hus – buď Pán Bůh pochválen – po zásluze upálen._
_Jan Žižka (dík panu Pekaři) byl lupič tak jak náleží,_
_krad, loupil, lid zabíjel, s nečistou cháskou popíjel._
_Až dobrý Bůh ho potrestal, a za trest – zrak mu vzal._


Dnem 1. prosince zrušeny byli dosavádní samosprávní okresy Jilemnic, Rokytnice a Vysoké a vedeni jích přešlo sloučením samosprávy se státní správou na nový okresní úřad namisto posavádní okresní správy politické. Poslední starosta nebo předseda okresní správní komise vysocké byl Jos.
Liška z Roprachtic a poslední tajemník dr. Jos. Dufek ze Stanovýho a poslední starostové obci na semilské části vysockého okresu Vysoké Jos. Em. Nečásek, Stará Ves – Čeněk Večerník, Roprachtice – Frant. Kučera, Třič – Ant. Slavík. Paseky – Aug. Soukup. Stanový – Petr Skrbek. Přivlaka – Jos.
Zemaník. Lhotka – Čeněk Morávek. Olešnice Jos. Marousek.
Válečná vozba selská v naší obci byla ustanovena: I. vůz: vozataj Jos. Kobr ml. koně Jos. Vodseďálka aJos. Bouzka a vůz Jos. Vodseďálka. II. vůz: vozataj Jaroslav Novák. Koně Bohusl. Nováka a Otakara Nováka a vůz Ot. Nováka.

Dne 27. prosince bylo ve St. Vsi: 100 koz, 99 krav, 37 volů, 21 jalovic, 21 telat, 20 prasat, 11 koní,
8 býku a 35 psů.
Počet narozených t. r. byl 8 a zemřelých 9.


Na pole jsme vyjeli dne 10. dubna a první oves jsme sili 1. května dole za Vrchy a poslední 6. května nad domem. Všeho setého 17 hl. a bylo z toho 75 mandel.
27\. června jsme dopoložili trávu u domů k sušení a dosušily 29. na Petra a Pavla (39 uzlů) a v Končinách dosušeno 6. července 4 fůry.
Jetel se začal pokládati 9. července za Vrchy na prostředním posevku (plaňák) a 18. dopoložen nad Kopcem a odvezen 23. července = 9 for a už 19. července jsme trhali úhor a 27. ruchali a 9. srpna dovozili hnůj pro seti žita které se začalo síti dne 29. srpna za Vrchy a doseto dne 4. září (5 hl.)
Žitné žně jsme začali 9. srpna pod cestou či na Šandě a dokončeny 20. srpna za Vrchy (65 mandel).
Ovesné žně 1. září a dosečeno 7. září, svázáno 9. a odvezen 11. září (75 mandel)
Otava u domů vykrmena a v Končinách usušeno od 12. do 15. září = dvě fury.
25\. září začato s kopáním bramborů a dokopáno 5. října a 13. října jsme dokončili polní práci.
Dne 13. prosince jsme domlátili oves.


Faktoři navleku koral t. r. byli: Ot. Novák, Jos. Liška, Fr. Polouprutský, K. Polák, B. Novák, Jos.
Kobr a Jind. Matura.
Obchodníci: Ant. Koldovský a Štěp. Hrádecký. Hostince: Stan. Kvarda a Old. Ducháček.
Řemeslníci: Old. Ducháček náčinař, Vlad. Petruška švec a Václ. Olič výroba voskových sošek.
Brusírna kroužku: Šmíd a Martinec. Mlýn: Fr. Albrecht.
Koně zde měli: Jos. Vodseďálek č. 9 dva. Jos. Bouzek dva, Karel Koldovský, Stan. Kobr, Karel Polák, Boh. Novák, Ot. Novák Jindř. Matura Fr. Šmíd
Hospodáři s vlastním potahem: Jos. Vodseďálek. Fr. Šalda. Jos. Janda. Fr. Čermák K. Koldovský
Jos. Bouzek Jos. Čermák Čeněk Večerník Bed. Polouprutský Fr. Chlum Ant. Štěpánek Fr. Zeman bratři Housové. Vit Polouprutský Jos. Palas. Stan. Kvarda Jos. Hladík Stan. Kobr Václ. Večerník Fr.
Albrecht Ot. Novák Jos. Novák Fr. Šmíd Fr. Slavík Boh. Slavík Fr. Soukup Jos. Soukup Jos. Vodseďálek Jan Šulc. Ant. Kobr Ant. Vitvar. Pavl. Maturová.


Ve Staré Vsi dne 27. měsíce ledna roku 1929


Jarosl. Večerník

kronikář obce Staré Vsi


(razítko kulaté obecní úřad ve Staré Vsi)


### **1929**

To r. v lednu a unoru byly takové mrazy že to žádný nepamatoval které trvaly již od Štědrého dne 1928 ale nejhorší přišly od 10. do 16. unora kdy mrzlo tak že stromy trhalo, omítku se zdi, bétony a dlažby,
okna zamrzla ledem a kde mají vodu struhamy do koryt vedenou byli bez ní, tak museli z Vojákova kopce chodit pro vodu do potoka a nejhůře bylo se Šmídovou brusírnou kteráž spotřebovala asi 90
konví vody denně. Na nošení měli sjednaného jistého Václava Krause a jak ten naříkal že ho ruce, ramena a nohy bolý. U Vlášků se ztratila voda ve vážnících a museli pro ni choditi pod Skálu. Kteří
měli pumpy, zamrzli jim jako Slavíkovi č. 98 a Hrádeckému č. 94 a ve škole a bratrům Housům dokonce pumpu roztrhlo. Mlynář nemohl mlíti, zajedno že mu kolo zamrzlo, za druhé že vůbec vody neměl neb všecky potoky zamrzly tak že je sněhem zaházelo a chodilo se přes ně kady koliv a mlel
staroveská mlynář u Mokrů v Jablonci. Brambory všem lidem namrzly, někomu dokonce zmrzly.
Hnůj lidem v chlévech za dobytkem zmrzal a dobytku na mnoha místech vemena namrzla a k tomu byl ještě nedostatek uhlí a co nejlepšího dne 18. února dopoledne od 9. do 10. hodin viděli lidé na
obloze kol slunce duhový kruh a na tom kruhu ještě tři slunce zrovna taková jako slunce skutečné.
Dne 20. ún. zemřel 86 roků starý Frant. Novák řečený Čáp bývalý zedník a chalupník č. 94 u Vršťalů kterouž chalupu prodal r. 1923 za 17 000 K a ty se mu tak rozešly že musel zemříti v chudobinci, byl nejstarším příslušníkem církve Čs. na Vysocku.


Rodokmen:

_**Josef Novák**_ nar. 1. 11. 1788 zemřel + 183(?). Rolník č. 59 a rychtář, syn Fr. Nováka č. 59 manželka Anna naroz. 1785

syn Vít nar. 6. 7. 1828 zemřel 17. 5. 1903 poddruh v č. 74 syn Frant. nar. 21. 10. 1816 zemř. 15. 8. 1876 poddruh č. 37.
dcera Kateřina nar. 19. 11. 1822.

dcera Anežka 21. 4. 1825 ve Třiči.


_**František Novák**_ narozen 21. 10. 1816 zemřel 15. 8. 1876 poddruh v č. 37 syn J. Nováka 59.
manželka Anna narozená 1800 roz. Urbánková z Jeseného syn František narozený 25. 5. 1842 zemřel 20. 2. 1929 domkář 25 a chalupník 94


_**František Novák**_ nar. 25. 5. 1842 zemř. 20. 2. 1929 v č. 51 syn Fr. Nováka č. 37 manželka Anna nar. 25. 11. 1841 zemř. 8. 11. 1917 dcera Jana Erlebacha
z Dušnice. Její matka Anna dcera Josefa Marka č. 35
syn Frant. nar. 6. 12. 1868 zemř. 28. 2. 1927 chalupník č. 87 syn Ant. nar. 23. 11. 1874 chalupník č. 63.


_**František Novák**_ nar. 6. 12. 1868 zemř. 28. 2. 1927 syn Fr. Nováka č. 94 manželka Marie nar. 1869 dcera Jos. Vinše z Radoštína u Turnova.
syn Jaroslav nar. 26. 12. 1897 syn Jos. nar. 28. 2. 1889 zemřel + 1923


21\. února koupil Prokop Jandura z Roprachtic vlastně jeho manželka Marie dcera Hynka Hlavy č. 47 od Ludmily Nebeské její domek č. 67 na Hoření Krumpešti.
Bude 20. března zemřel v Roprachticích č. 245 nejstarší zdejší 88 let starý rodák Frant. Žanta kdysi rolník č. 93 a č. 59.
Dne 6. dubna byl od nás odveden k vojsku Karel Liška č. 66 k 9. jezdeckému pluku Vys. Mýto.


Dne 23. května poznal u Kováře Tvaroha ve Vysokém Čeněk Skrbek Kalců z Roztok kárku jenž se mu r. 1923 u domů ztratila a kterou měl na spravě ze Staré Vsi Jan Šulc a vyšlo najevo že ji tento
ukradl jedné noci s Jindř. Maturou a byli za to odsouzení k dalšímu vězení a Šulc k dvouleté ztrátě volebního práva.
Dne 2. června se odbývala v sadě pod Berkovi slavnost 25 trvání hasičského sboru a členové kteří nepřetržitě ta leta u něho byli, obdrželi čestné diplomy.
Dne 4. června ujal Frant. Čermák za 35 000 K od svého otce Jos. Čermáka usedlost č. 93 u Kašťáků řečenou s pozemky v rolích: Přidanově, Vršťalově a Čermákově.
Dne 22. června se zde odbývaly dvě svatby najednou a sice Jos. Janda s Marii Fišerovou Pluchovou z Pazderny a Božena Zákoutská z č. 31 s prasečím handlířem Jar. Duštírou od Bakova a nato 20. července koupil Pazdernu od Fišerové a jejího otce Fr. Pluchy za 1 500 K. Josef Babec zvaný Šiml z Helkovic.
29\. června v noci bylo uviděti severní záři.
Dne 30. června byla obecní komise u Prutu zjistit hranice na požádání Bohdana Pavlaty a Karolíny Večerníčkové č. 24 a zjistilo se že sice pozemek na nějž si Pavlata nárok činí jest veřejná cesta ale Večerníková že nechodila po něm nýbrž po Pavlatově.
Dne 4. července se odbývalo stání s Frant. Vodseďálkem č. 23 jenž Annu Štěpánkovou č. 22 sbil a poškrtil pro nadávky, obě strany si vzaly zástupce a když to každou asi 3 000 K stálo se smířily, aby
to nestálo víc.

6\. srpna navečír toho dne po neobyčejným parnu přišlo takové boží dopuštění, brambory a hlavatka od krup potlučená, cesty probrané, mnoho stromů vyvrácených a proto zván ten den černý čtvrtek.
Dne 5. července dokončeno podvážení přední strany domů č. 20 Čeňka Večerníka u Vršťalů.
Zedníci: Kristián Čermák č. 71 a Prokop Jandura č. 67 a tesařsko truhlářskou prácí Jan Janda ml.
z Vysokého.
Dne 14. červ. naše pouť s koncertem Vránovy hudby z Jablonce čs. mše s dvěma kněžími a se křtem Otakara syna Otakara Nováka č. 44. Večer taneční zábava hudby vysocké kterou pořádali Fr.
Zákoutský a Stan. Kobr jejichž zásluhou se staroveská hudba rozpadla.
Dne 20. července ukradl šenkýř Kvarda ve Vysokém u kováře Rudolfa Kašťáka novou sekeru a u koláře Jana Vodseďálka kladivo ale přišlo se na to a přišlo mu to dráže než koupené.
Dne 3. srpna v sobotu před vysokou pouti se zde odbývaly zase dvě svatby: Frant. Večerník z č. 20 s Boženou Večerníkovou č. 76 a Frant. Čermák č. 93 s Amálii Hladíkovou z Vysokého č. 29,
její otec z č. 52 a matka z č. 28 ve Staré Vsi
Dne 28. srpna nádherný západ slunce, na modrém pozadí neobyčejně jasné paprsky a druhý den navečír liják s hrozným hromobitím. Fr. Čermákovi č. 13 zapálil blesk mandel ovsa na poli v Patkově roly.
Dne 1. října ještě byla bouřka, u č. 93 ještě kvetla jabloň, místy kvetly brambory.
Dne 12. října měl stání Fr. Čermák č. 93 stran toho, že jeho pes kousl Jaroslava Večerníka bydlícího u Jindřišky Večerníkové č. 92 a jenž požadoval 5 000 K
Dne 21. října volby do národního shromáždění. Výsledek u nás:


č. 8 Čs. strana národně socialistická sněmovna 87 hlasů senát 71 č. 10 Čs. sociálně demokratická sněmovna 5 hlasů senát 5
č. 19 Čs. národní demokracie sněmovna 18 hlasů senát 16 č. 14 Čs. strana lidová sněmovna 15 hlasů senát 13

č. 15 Rep. strana zemědělského lidu sněmovna 83 hlasů senát 82 č. 16 Čs. živnostensko obchodnická sněmovna 9 hlasů senát 9


Předseda volební komise Václ. Večerník a zástupci okresního úřadu starosta Večerník a učitel
Lavický.
Staroveská porota r. 1929:
Kmeti: Václ. Večerník, Čeněk Večerník, Mil. Vodseďálek, Jos. Svárovský

Porotci:


Dne 31. října zemřel na souchotiny 28 let starý Jos. Kobr č. 81 faktor navleku koral.
Rodokmen.

_**Jan Kobr**_ nar. 1778, zemř. rolník č. 77 z Brna u Jablonce manželka Eleonora nar. 1781, zemř. …
syn Jan nar. 17. 9. 1809 zemř. 14. 12. 1876 rolník č. 77 dcera Kateřina nar. 1801 zemř. 10. 1. 1879, manželka Václava Čermáka č. 34


_**Jan Kobr**_ nar. 17. 9. 1809 zemř. 14. 12. 1876 syn Jan Kobra č. 77 manželka Anežka nar. 1813 zemř. 18… dcera Josefa Skrbka z Roztok.
syn Jos. nar. 25. 10. 1838 zemř. 18… rolník č. 77 syn Frant. nar. 23. 12. 1840 zemř. 9. 10. 1925 rolník č. 77
syn Čeněk nar. 28. 5. 1844 zemř. 20. 11. 1917 rolník č. 54 syn Jan nar. 1. 11. 1819 zemř. 19… Chalupník č. 56
dcera Anna nar. 19. 12. 1846 zemř. 1882 dcera Anežka nar. 12. 12. 1851

zemř. 20. 11. 1883


_**František Kobr**_ nar. 23. 12. 1840 zemř. 9. 10. 1925 syn Jana Kobra č. 77 manželka Marie nar. 15. 11. 1848 zemř. 19. 10. 1925 dcera Frant. Žanty č. 15
dcera Karolina nar. 2. 6. 1885 zemř. 17. 6. 1885 syn Josef nar. 13. 3. 1873 rolnik č. 81 dcera Marie nar. 16. 4. 1869 manželka Fr. Jirouše v Poniklé č. 143
syn Ant. nar. 13. 6. 1879 rolník č. 77
dcera Františka nar. 16. 6. 1878 manželka Fr. Jancáka v Poniklé č. 143 syn Frant.

nar. 9. 2. 1888


_**Josef Kobr**_ nar. 13. 3. 1873 syn Fr. Kobra č. 77 manželka Anna nar. 28. 3. 1878 dcera Jana Sochora z Podmoklic
dcera Marie nar. 1. 3. 1899 manželka Aloise Noska v Roprachticích syn Ladislava

nar. 4. 8. 1910

syn Stanislav nar. 7. 5. 1903 rolník č. 81


Dne 7. listopadu dožali bratří Housové oves.
Dne 13. listopadu přišel k Vilému Polouprutskému agent fi. L Benz a spol. Třebíč v příčině někým na něho učiněné objednávky motoru.
Dne 19.listop. odbýval Novák z Loužnice zástupce fi. Bächer v Roudnici nad L. zkoušku ruchadel
(samochodů) na Housově poli v roli Vitošově pod Vrchy. Jedno osvědčivší se si koupil Fr. Zeman.
Dne 20.listop. ujal Josef Soukup od své manželky Pavliny 1/2 její poloviny usedlostí č. 53 u Vodseďálků za 40 000 K.


Na pole jsme vyjeli ve čtvrtek 18. dubna. První oves (vysetého 17 hl) jsme sili 28. dubna.
Dne 9.května odpoledne přišla veliká větrná smršť jenž mnoho hlíny odnesla.
Dne 10. května jsme dosázeli brambory a 12. dokončili jarní práci. Seno jsme začali sušit 17. června u domů a 1. července v Končinách které dosušeno 11. (3 fůry). Jetel od 15. do 22. července. Úhor jsme začali trhati 23. července, ruchati druhý den a hnůj vozit třetí den. Žíti žito jsme začali 9.
a dožali 22. srpna (67 Mandel). 14. srpna ráno byl první přimrazek a 27. jsme doodvezli žito.
23\. srpna jsme začali pokládat oves, dožat 31., svázán 2. září, odvezen 4. září (100 mandel).
28\. srpna jsme odvezli šešel (1 fůrka) Otavu v Končinách jsme začali sušit 5. září a dosušená 12.
(u domů se vykrmila). První žito jsme sili 6. září a dosili 17. (4 hl a 1 věrtel)
26\. září jsme začali kopat brambory a dokopali 5. října (98 hl) 15. října jsme sklidili dumlíky a zelí druhý den. 19. října jsme dovezli hnůj pro brambory k jaru a 31. jsme doruchali.


Počet zemřelých ve St. Vsi za tento rok jest 10 osob.
Ve Staré Vsi dne 4. měsíce ledna r. 1980


_(v rukopisu je „8“ přepsaná z jiného čísla, což je nečitelné, zřejmě jde o přepis staršího zápisu, proto_
_je zde letopočet 1980)_


Jarosl. Večerník, kronikář obce St. Vsi.

### **1930**


Dne 7. ledna 1930 měla na obecním úřadě výslech Anna Kobrová z příčiny že vysockému Blahoutovi tvrdila že za pohřeb svého syna Josefa zaplatila faráři Janu Kurkovi 450 K ač skutečně zaplatila jen 260 K a kterýžto byl sezení rady starších nařčen ze zpronevěry ale jmenovaná jakýkoli hovor
s Blahoutem o té věci popřela.
10\. ledna se odbývalo konečné soudní stání Karla Koldovského s Bohumilem Bouzkem jakožto dohra hádky dne 9. prosince 1929 v příčině zapouštění vody ze studně Koldovským na louku ježto voda tekla po pěšině čímž vznikalo bláto a byla obava že s nastalými mrazy bude chodění po ni pro
led nemožným. Bouzek odsouzen k pokutě 30 K a Koldovský musel zaplatit 500 K výloh neb si na to vzal také zástupce a svědci mu selhali. Jeho 10ti letá dcera Zdeňka řekla že Bouzek tátovi nadával, ale
večír a né odpoledne až 16ti letá Marie Nováková č. 13 že byla u Javůrku ve stavení a neslyšela nic a že jí pouze pan Koldovský navedl aby vypovídala jakoby Bouzek mu nadával shniláte a třetí svědek starosta Večerník řekl že nebylo možno rozumět to co komu kdo nadával neboť řvali obá stejně.
Dne 15. ledna odpoledne ve 4 hod. za svitu slunce přišla drobná přeprška a na východě se objevila duha velmi jasná.
Dne 14. února po půlnoci vyhořelo stavení č. 90 chalupa u doleního mlýna Václava Polouprutského. Vystaveno opět ten samý rok od cihel a s taškovou střechou. Oheň asi vznikl od komína jenž byl špatný a loubové trámy doň byly zasazeny a ve velikém nebezpečí byl mlýn a hlavně stodola
a ještě k tomu byla jasná měsíčná noc takže nebylo zář vidět a tak půl vsi o ničem nevědělo. U Smetalů a u Petrů je vzbudila mlynářová děvečka Anna Kubovčáková slovačka a oni ještě nic nevidouce nevěděli co si o tom myslet.
Dne 18. ún. večír schůze zemědělců v dolení hospodě v příčině zemědělské krise. Mluvčí: Václ.
Metelka Gitů ze Sklenařic a Jos. Hartig ze Třiče. Špatné vyhlídky do budoucna. Z té samé příčiny byla potom 25. května ve Vysokém veliká manifestace zemědělského lidu že se na nás tlačí nouze
následkem toho že jsou naše výrobky levné a nikdo jich nekupuje. Mluvili asi 3 řečníci a byl průvod s hudbou a se selskou jízdou se slečinkami v národních krojích na koních s parádními postroji
a večír v sokolovně taneční zábava s drahým vstupným.
V únoru prodali bratři Housové dříví na onom klínu pozemku pod cestu nad potokem Vošmendou na Vitošově kde bylo několik obrovských jedlí 23 000 K truhláři Antonínu Buďárkovi z Jilemnice prostřednictvím jistého Dobiáše ze Stromkovic švakra Otakara Nováka a roští a pařezy od
Dobiáše koupili za 1200 K. Frant. Zeman a jeho budoucí prý zeť. Karel Čermák ač s Housi byli ve zlém a 10. března se přišlo na to že Dobiáš Housům přikrádal s Buďárkovím vědomím dříví mimo
jmenovaný pozemek a pařezy se zakrývaly drnem neb se černili popelem z ohniště a jeden smrk porazili Jos. Palasovi č. 33 a též v kůpách roští Čermáka a Zemana kteří jim pomáhali a nalezl vrchní strážmistr Pohanka silné kusy dřeva ale je nechtěli Housové k soudu popotahovat poněvadž jsou
s Čermákem v příbuzenstvu a tak věc dopadla tak že Buďárek vrátil Čermákovi a Zemanovi peníze a oni že Housům nesmí do lesa a roští a pařezy vrátil co na náhradu s 1000 K Housům a dokončení
práci že si bude říditi sám ježto Dobiáš též do lesa nesmí a hned vzápětí udal někdo Housi že neměli úřední povolení ke kácení za což byli odsouzení k 120 K pokuty a Buďárek dne 5. června odsouzen na 8 dní vězení a když se dal do pláče změněno mu to v 60 K pokuty. Potom ale stejně někdo z hořeního konce vsi s vozem Housům roští kradl což Čeňka Housu tak rozčílilo že nevida ani

nesmyslnost svého počínání a necítě se vztekem rozházel na Trhovici dne 11. června v poledne fůru otýpek kterou tam vyvezl ze svého háje Bedřich Polouprutský švakrovi Štěpánů Hrádeckému, mysle že to je s jejích háje a měl za ten omyl a za to že jim řekl zloději, dát 100 K chudinskému ústavu
a jím na 25 lahví piva, ale jeho odkládavost to přivedla tak, že když určený den přešel, Polouprutský dal věc advokátovi a vyzvednutí žaloby stálo Housu 600 K.
Dne 8. břez. vyšetřoval četník nepodepsané udání na Jos. Soukupa že má týž pod okny stoh slámy a obroka a kterýž musel jmenovaný odstraniti a vystavěl si ještě týž rok na tom samém místě stodolu.


Dne 9. březn. večer sehráli hasiči a Snaha u Kvardů divadlo „Legionář Lanc“ s předmluvou učitele
Lavického na 80té narozeniny presidenta republiky Masaryka, ve které vzpoměl svornosti Čechů po převratu a porovnal to s dneškem a na to co Masaryk vykonal a teď že by ho chtěl kdekdo kritisovat.
Dne 5. dubna vyšetřovali zde na obecním úřadě Čeněk Lisý poslanec ze Želez. Brodu a Ant. Novotný předseda zdejší navlékačské organisace, poměry zdejších navlékačů.
Dne 9. dubna odvedeni k vojsku Frant. Čivrný č. 64 k 22. pěš. pl. v Jičíně. Rud. Přibyl k 109 děl.
pl. v Bratislavě a Karel Fišera č. 50 k 2. pěš. pl. v Litoměřicých.
Dne 10. dub. soudní projednání s Janem Šulcem jenž po číslech jdoucí na rozumu nedostatečnou
26 let starou Irmu Liškovou zbil a odsouzen byl ku dvěma dnům vězení, 152 K výloh v nemocnici,
75 K za bolest a 3 dny vězení od loňska podmíněné za tu hárku.
Dne 21. dub. schůze porážkového spolku od Ducháčků v níž se usneslo 11 členů pro připojení k vysokému spolku a poslan oběžníků s nímž šla po ostatních členech Karolína Čermáková č. 93 by
napsali ano nebo né. Né napsali: bratří Soukupové, Jan Šulc a Ant. Vitvar.
Dne 22. dubna povolán byl starosta Večerník na 8 dnů co porotce ku krajskému soudu v Jičíně což byl první případ v naší vsi od Jana Vodseďálka č. 10 r. 1855.
Oslava 1. máje se odbyla t. r. pouze střelbou z hmoždíře Kamilem Vodseďálkem v Ducháčkovė lomě.

Dne 11. května teprv kopal Josef Housa loňské brambory.
Dne 27. květ. odbýval sčítací komisař Václ. Večerník sčítání zemědělských a živnostenských závodů jehož výsledek byl:
Celková výměra sčítacího obvodu Stará Ves byla 336 ha 61 a. Stará Ves z toho 31 008 a. Roztoky
1341 a Vysoké 1227 a, Helkovice 44 a, Stanový 29 a, Roprachtice 12 a.
Orná půda 23526 a, louky 4517 a, zahrady (obchodní) 36 a, pastviny 965 a, les 9259 a, zastavené
171 a, neplodné 169 a, pozemků nepatřících k zem. závodům (obec, škola, silnice a cesty) 1440 a, zeměděl. závodů 86, majitelů lesa 37, živnostníků 39, živnosti obchodních 5.
Do 10 a 1 závod zeměděls., od 10 do 50 a 17 a, od 50 do 1 ha 12 závodů, od 1 ha do 2 ha 11 závodů, od 2 ha do 5 ha 15 závodů, od 5 ha do 10 ha 25 závodů, od 10 ha do 20 ha 4 závody, od 20 ha do
30 ha 1 závod.

Nejmenší závod Jarosl. Polouprutský č. 91 a největší bratří Housové č. 27.
Odměna sčítacího komisaře 334 K 30 h.

Dne 1. června sázeli bratří Housové brambory.
2\. června přišel v poledne liják s bouřkou a blesk uhodil u Starů (č 10) do antény od radia.
7\. červ. odveden pro válečné účely kůň Stan. Kobra č. 81.
9\. červ. svatodušní pondělý odpoledne se na domě oběsil 44 letý Jos. Palas rolník č. 33 a za 6 dnů po něm zemřela po delší nemoci jeho 40 letá žena Marie roz. Strnádková z Roprachtic.
Usedlost č. 33 u Doleních Nováků obhádnutou 30. červ. za 57 080 K jejímž majitelem se teď stal
11 letý syn zesnulého Jos. Palas, pronajal zesnulého otec 79 letý Josef Palas, Frant. Knížkovi z Vysokého. Příčinou sebevraždy dobrého souseda a přičinlivé hospodáře bylo asi jeho nezdraví, ženina nemoc, úmrtí šestileté dcerky a nekonečné prodělky na dobytku.
Ještě den před smrtí vyjednával u starosty stavební komisi za týden na přístavbu stodoly na níž již měl dříví osekané.
11\. červ. rozbilo auto fi. Palouš a Tóm z Jablonce na Smetalově na silnici vůz Fr. Šmída č. 46 na němž vezl s koněm jeho 18 letý syn Josef železné nosiče klenutí ku stavbě chléva.
Z 25 na 26. červen. v noci přišel veliký liják s bouřkou a větrem, na elektrickém vedení na Vrších rozbil blesk pět sloupu v pořadí za sebou z Nováková na Berkovo.
5\. července odpoledne přišlo ohromné povětří nesoucí od západu hrozná mračna prachu a kde jaká kůpa jetele stála všecky byly jeden ráz převrácené a hned na to přišel dešť.


Boh. Bouzkovi převrátilo v dolích fůru jetele již vezl z Končin. A to vše se 7. odpoledne opakovalo
6\. července bylo tak zv. obecní právo, starosta Večerník, náměstek Hladík a rádní Večerník na požádání Anežky Soukupové, zjistit hranice jejího pozemku a hranice usedlosti č. 13 Fr. Novákové.
Objeveny zanesené mezníky jež nahrazeny novými a dáno za pravdu č. 13.
19\. červc. naše pouť s koncertem s 18 hudebníky za deštivého počasí. Obviklé bohoslužby se musely proto odbývat ve škole. Večer obviklá taneční zábava s hojnou návštěvu.
21\. června koupili Fr. Vodseďálek a Marie Janoušková od otce Jos. Vodseďálka usedlost č. 9 u Hajnů o výměře 60 korců s pozemky v roli Hajnově a Starově a po zbořených domech č. 2, 5, 7

a 8.

Toho dne sem zavítalo loutkové divadlo Anny Hájkové z Poličan u Hořic což se zde nestalo od r. 1910 a pobylo zde 14 dnů.
24\. srpna přistihl Fr. Čermák Přidanů, Prokopa Janduru kradoucího mu zelné hlávky a jal se ho pronásledovati a když ho dostihl pustil se do něho ale nebýt naskytnuvšího se tam Václ. Nováka
č. 68 byl by Jandura Čermáka potloukl.
25\. srpna viděli lidé ve vyšších polohách na polích pracující, letěti směrem od Ještěda k Turnovu, německou vzducholoď Graf Zeppelin.
27\. srpna Frant. Zeman za stodolou voli do vozu zapřahavší, shodil z cesty 4 metrovým břehem dolů Barb. Housovou č. 21 jenž tam šla s uzlem roští z lesa.
28\. srpna zabavili četníci 18 letému zednickému učni Bohusl. Chlumovi kolo jenž se mělo ztratit jistému profesoru v Jablonci a přišlo se na to že on Chlum ho koupil od nějakého chlapíka z Jilemnice. Podobný případ současně měl i nájemce Pavlasová statku Knížek.
6\. září sbírka na Červený kříž konaná Fr. Kobrem č. 77 a Janem Šulcem vynesla 31 K. Nejvíce dal
Bohusl Novák 3 K.

17\. září oběsil se v Davidovi Háji 26 let starý Jos. Kohoušek z Roztok bydlívší zde v č. 25 u švakra.
20\. září koupil Jaroslav Udatný z Hor. Dušnice za 30 000 K chalupu č. 18 od Vladimíra Petrušky jenž si hned koupil za 12 000 K nějaký domek č. 38 na Spálově.
Toho dne odbýval starosta Večerník sčítání ovocných stromů s následujícím výsledkem: jabloní
459, hrušní 122, třešní 192, švestek 98, sliv 170, ořechů 10, rybízu 35 angreštu 90.
3\. října skládali nový soudní znalci pro obhad nebo nemovitosti Jos. Čermák a oba Večernici přísahu.
10\. října přišel účetní okresu Ludvík Kubát z Jilemnice na revisi účtů zdejší obce z příčiny že zdejší pokladník Večerník za dva roky účty nevyhotovil ač má za to 400 Kč ročně a za dva dny to
vyřídí a starosta za celoroční práci 500 K. Den před tím měl nedorozumění se starostou a an starostovi upíral 300 K které mu tento hned v lednu odvedl (za honitbu.) a potvrzení důvěřuje mu nechtěl a nakonec je nalezl v nějaké staré knížce.
15\. října sili Housové první žito as 20. počali pokládat oves.
18\. října byl Ant. Koldovský okresním úřadem vyrozuměn že jeho odvolání proti pokutě 50 K vyměřené jemu obec. úřadem 1925 pro neohlášené nápoje, bylo zamítnuto.
25\. října nařídil okr. úř. Jarosl. Novákovi č. 50 odebrati se do státní nemocnice na Král. Vinohradech a dáti se očkovati proti vzteklině ježto ho pokousal pes mlynáře Urbance z Machlova.
27\. října ráno bylo bílo a během dne se taková vánice strhla jako nikdy v zimě a odpoledne se vítr vyvrcholil že mnoho stromů vyvrátilo a co nadělalo s telegrafními sloupy a s vedením elektriky to
se ani vypsat nedá. Na vedení přes staroveská vrcha od Barejtova kopce zůstal stát první dvoják na
Vitošově roly, druhý jednoduchý na Konšalově, třetí dvoják u Čermákové cesty a potom až v Hajnově roly a dal zas žádný.
16\. listopadu se odbývala v hoření hospodě na popud hostinského Ducháčka schůze zájemců elektriku na níž promluvil o výhodách elektriky Arnošt Kučera z Vysokého. Návštěva slabá. Pro


zavedení elektriky byl nejvíce sám Ducháček a proti Fr. Čermák č. 15. I usneseno, aby starosta žádal u Svazu v Hradci Král. o rozpočet na elektrisaci naší obce.
1\. prosince kopali Housové brambory. Hned 29. listopadu se vyjasnilo a druhý den vysocké pouti bylo tak krásně a teplo že šli včely z úlů.
2\. prosince sčítání lidu. Sčítací komisař Václav Večerník. Přítomných obyvatel 374 můžu 170, žen
204, čs. vyznání 259. Řk. 58 bezvyznání 57.
7\. prosince oběsil se ve stodole v č. 87 na dráze 39 let starý zde ve společné domácnosti s Emilií
Novákovou č. 87 bydlivší Ivan Fal rusín (ukrajinec) příslušný do Zarotowicze okres Przemysl země
Halič Polsko.

28\. prosince byl poprvé povolán na výborské místo za nedbalého Jos. Jandu povolán Bohumil
Slavík č. 85.

Počet zemřelých za rok 1930 byl 18 osob, narozených 4. Dobytka počet koncem roku byl: 10 koní, 43 volů, 7 býku, 102 krav, 20 jalovic, 35 telat, 113 koz a 46 prasat.


Dne 12. března jsme domlátili žito dne 2. dubna jsme poprvé vyjeli s voly ven 3. dubna jsme uhrabali louky a 13. dubna dopoledne na Květ. neděli jsme poprvé povláčeli ovsiště na Šandě.
Dne 1. května jsme zasili první 4 1/2 věrt. ovsa nad domem a odpoledne vsadili pod kopcem
4 1/2 věrt. bramborů.

Oves jsme dosili 8. květ. (13 1/4 hl) oves a 20. dosázeli brambory (10 hl) dne 28. květ. jsme vsadili
23 kup dumlíku a 18 1/2 kopy hlavatky.
Dne 11. června jsme začali u domu sušit seno a 13. dosušeno 13. červ. 42 uzlů.
V Končinách se začalo sušit 16. června a dosušilo se 19. červ.

24\. červ. jsme začali sušit jetel a dosušily 8. července a 25. června jsme dosikli meze.
9\. července jsme začali trhat úhor a 11. vozit hnůj a 15. ruchat.
21\. července jsme začali pokládat žito nad domem a dožato 2. srpna a odvezeno 8. srpna (65 mandel).
6\. srpna jsme začali ruchat řiště a 13. srpna jsme začali sušit otavu v Končinách a dosušena
26\. srpna
19\. srpna jsme položili v Kopci šešel a 22. odvezli a hned omlátily a 25. jsme začali pokládat oves a dopoložen 7. září (93 mandel)
21\. srpna jsme zasili první 1 hl. žita dole za Vrchy a dosili jsme 20. září.
Brambory jsme začali kopati 1. a dokopali jsme je 15. října (95 h) a 17. sklízeli zelí a dumliky a prací na poli jsme dokončili 8. listopadu.
Ve Staré Vsi dne 18. února 1931.

Jaroslav Wečerník

### **1931**


V noci dne 16 na 17 ledna při velké vánici byla bouřka.
Odpoledne v neděli 23. ledna v dol. hospodě schůze zdejších rolníků s promluvou řiditele vysocké hospod. školy a Václ. Metelka ze Sklenařic: o důležitosti hospod. školy, o obecních býcích a odkud kupovati štěpy? Mezi sousedy byla přítomna též Amálie Čermáková č. 93 což byl první případ v naší vsi by šla ženská do něčeho podobného.
1\. února měli zdejší mládenci ve Stráňce závody ve skoku na ližích. Rozjezd měli u č. 20 před okny a skok ze silnice do polou Stráňky. Diváků tam bylo mnoho snad přes sto a nejlépe skákal
Ladislav Bouzek a nejhůře Jos. Svatý.


3\. února vyšetřoval strážmistr Jindř. Smetana kdo byl pisatelem výhružného dopisu mlynáři v příčině zdražení chleba o 1/2 kg žita a mlynář že prý jako v důsledku toho zase toho 1/2 kg slevil.
Sbírka na nezaměstnané vykonaná obec. sluhou Vodseďálkem vynesla od 17 dárců 18 kč. 2 kč dal zahradník Vodseďálek.

17\. ún. zemřel ve vysocké nemocnici 20 letý Karel Polák jenž se den předtím ve stodole dvěma ranamy z revolveru do hlavy střelil protože jeho otec prodal koně jehož on měl rád. Pohřeb z nemocnice měl slavný, doprovod 11 mládenců a 10 družic. Na zpáteční cestě stavili se tito a i ještě jiný
účastníci pohřbu v hospodě u Zemanů a když šli v 8 1/2 hodiny domů hodil si mládenec 21 letý
Ant. Skrbek č. 52 sněhovou hroudou do elektrické lampy u č. 82 a náhodou ji trefil a rozbil vrchní skleněný obal v ceně 5 K. Potom za dva dny přišel na obec. úřad dopis vysockého obec. úřadu, aby
staroveští mládenci a družice zaplatili za rozbitou lampu 50 K a pokutu za rušení nočního klidu
20 K ačkoli šli úplně tiše. Tak zaplatil pachatel oněch 50 K a na onu pokutu zaplatili Jos. Svatý 3 K,
Lad. Kobr 3 K, Jos. Večerník truhlář, Jos. Šmíd, Bohusl. Večerník Smetalů, Petr Slavík Vlášků, Ant.
Slavík č. 53, Václ. Přibyl, Milosl. Olič a Ant. Skrbek po 2 K. Jos. Přibyl a Jindř. Večerník hostinský nezaplatili.
Dne 3. břez. zemřel po dlouhé nemoci na rakovinu žaludku 47 letý Jos. Hladík majitel usedlosti č. 35 u Marků, náměstek starosty, býv. starosta a pokladník obce, hasičský velitel, člen čs. církevní
rady starších a účastník rakouského vpádu do Srbska a ústupu tam odtud r. 1914. Na jeho místo do obec. zást. byl povolán Ant. Štěpánek a náměstkem zvolen dosavádní rádní Večerník a za rádního
zvolen Jos. Bouzek 11. března.
Dne 6. května se odbýval obhad na jmenovanou usedlost č. 35 jejímž majitelem se stal 12 letý Jos.
Hladík a obhádnuta za 73 000 K.

Při volbě delegátů za obec do hospodář. záložny zvoleni 1. března starosta Večerník a Bohumil
Slavík Vlášků.

Dne 2. dubna na Zelený čtvrtek v 7 hod. večer při jarním počasí bylo zatmění měsíce.
3\. dubna se oběsil na dratvích u řimsy 45 letý obuvnický dělník Jos. Koutský řečený Švec Hotovičku č. 69 jenž byl as 1/2 roku vdovcem a asi přes týden co vyhnal dvacetiletou dceru Marii a svého otce a tak skončil po ševcovsku na dratvích a starosta ho uřízl jeho knejpem.
4\. května pak koupil od jeho otce Jos. Koutského za 5 000 K domek č. 69 u Hotovičků Jan Fišer ze Stromkovic jenž zde vyráběl dřevěné figurky Krakonoše.
8\. dubna vykonána Old. Polouprutským č. 58 sbírka na Červ. kříž vynesla 68 kč. Nejvíce dala Fr.
Slavíková 50 K a nejméně A. Polouprutská č. 11 (50 h).
17\. dubna odved. k vojsku: Jindřich Večerník děl. pl. 104, Hradec Králové, Linhart Večerník hran. prap. 2. Trutnov, Jos. Svatý hr. prap. Broumov a Odř. Vodseďálek pěš. pl. č. 22 Jičín.
23\. dubna byl 3 četníky zatčených Jindř. Matura na udání své 21 leté dcery Pavly že se na ní dopouštěl krvesmilství ale on se druhý den ve vysocké věznici pověšel a pořezal si žily na rukou a musel být dán do nemocnice kdež ho hned zase celá rodina navštěvovala a Maturova žena tvrdila o dceři že je někdy tak popletená že neví co mluví čemuž dal soud za víru a Matura propuštěn.
24\. dub. započato s kopáním nádrže pro hasičské účele pro domy 15, 16, 18, 10, 20, 62, 63, 65, 71,
79, 93, 94, 96 na pozemku č. 65 nad cestou nad lomem a kterou si dotyční z oněch čísel vykopali mimo č. 62, 71 a 18. Největší potíže dělali: Jos. Janda a Fr. Hartigová kteří nechtěli vodu struhou na
níž mají Sedlákovi sousedé právo, pustiti.
16\. května stal se 8 letý Adolf Novák po smrti své babičky Marie vdovy po Fr. Novákovi, majitelem chalupy č. 87 na dráze za něhož ustanovena ku správě této jeho matka Emilie Nováková vdova po Jos. Novákovi roku r. 1923 v č. 94 zemřelém.
31\. května zemřel Hynek Hlava první cestář na zdejší silnici rodáka z Kuchelny chalupu č. 47 u Kucheláků po něm ujaly vdova a dcera Frant. Hlavatá a Frant. Hlavatá.


Oslava Husova t. r. odbyta byla 5. července večír ohněm na Křibě jejž zapálil Jos. Polouprutský ml. č. 89.

12\. července naše pouť s koncertem a čs. mše Jana Kurky u pomníku padlých a zároveň zádušní mše za 9. července zemřelou Annu Štěpánkovou č. 22. Večer muzika.
25\. července bylo obec. právo, náměstek Večerník a rádní Vodseďálek a Bouzek na komisi u dráhy na požádání Anežky Soukupové č. 68 že jí její syn Fr. Zeman č. 84 okopal mez u její dráhy a u dráhy Oldřicha Nováka č. 37, zjistiti hranice mezi obec. pozemkem drahou a Čermákovou
cestou a tu dáno za pravdu Zemanovi an se nalezl mezník o němž ale pamětníci tvrdili že neodděluje cestu od dráhy nýbrž jednotlivé dráhy od sebe. Při tom vyčtla Anna Zemanová tchýni že synovi nechala rozbitý barák a mrchu a ta jí na to odpověděla že mu dala hospodářství s volem a dvěma kravamy a on že nejdřív prodal vola a koupil tu mrchu a potom prodal krávy a peníze prohral
a prochlastal. Toho s. dne ve schůzi obec. zást. rádní Bouzek na návod Fr. Zemana podal návrh by se Barb. Housové č. 21 odebrala její druhá dráha jíž má zalesněnou. Věc ta ponechána až se vyšetří
jak k té druhé dráze přišli?
4\. září byly zde ubytovány 5, 6, 7 a 8 polní roty pl. č. 22 z Jičína stav 373 můžu, 14 důstojníků,
6 rotmistrů a 25 koní. V Kvardově hospodě bylo 205 můžu, 19 koní, 1 důstojník a 2 kanceláře. 2 šarže, 6 koní, 30 můžu a 1 kancelář byli v č. 35 a ostatní mužstvo po stodolách až u Vojáků a v Krčoví a důstojníci po domech: č. 40, 75, 20, 57, 14, 93, 31 a další kancelář byla v č. 98 kdež byl nejvyšší
(podplukovník).
Ve škole staly se v září tyto změny: učitel Vojt. Lavický odešel na svoji žádost na obec. školu do
Vysokého a za něho sem dosazen prozatímní 26 letý Jos. Koudelka z Jilemnice a už 23. 9. přesazen do Bratrouchova a sem prozatímně dosazena přivlacká učitelka Anna Vránová z Vojtěšic.
27\. září měli být obecní volby a proto byla dne 9. starostou Večerníkem do hoření hospody schůze voličů na popud vedoucího zemědělské organisace Frant. Soukupa jenž se dohodl s Oldř.
Ducháčkem o pokus k postavení kandidátní listiny společné. Ve schůzi již se sůčastnilo 84 voličů navrhoval Jindř. Večerník č. 98 aby se postavila kandidátka občanská beze všech stran proti čemuž
se opřel Jos. Ducháček a tak prosadil svou že postavena podle zastoupení stran v posledních parlamentních volbách a tak postavena následovně:
Čeněk Večerník dosavádní starosta

Vác. Večerník rolník č. 39
Frant. Soukup rolník č. 55 zemědělci
Frant. Chlum rolník č. 79

Frant. Albrecht mlynář č. 40
Jos. Ducháček nájem. v chudobynci
Kam. Vodseďálek zedník č. 62

Ant. Skrbek tov. mistr č. 52

nár. socialisté

Bohd. Pavlata domkař č. 55

Jos. Polouprutský chalupn. č. 89
Otakar Novák rolník č. 44 nár. demokracie

živn.

Bohusl Novák rolník č. 57

Náhradníci

Bohum. Slavík rolník č. 85

zemědělci

Bedř. Polouprutský rolník č. 19
Frant. Liška chalupník č. 17

nár. socialisti

Oldř. Polouprutský navlékač č. 58
Frant. Polouprutský faktor č. 11 nár. dem.
Štěp. Hrádecký obchodník č. 94 živn.



zemědělci



nár. socialisté



nár. demokracie živn.



zemědělci



nár. socialisti


Volby 27/9 tudíž odpadly a 14. listop. se odbýval jejích druhý díl v domě č. 20. Volby se měly odbývati tak že starostu mělo volit všech 12 členů zást. neboť podle zák., kde je jednotná kandidátka, pohlížíse na to jakoby byla jen jedna strana a zté strany z nízby starosta zvolen nebyl, měl být
zvolen náměstek a. t. d. ale Ducháček podle návodu Pavla Havlíčka ševce z Vysokého, stál na tom že se musí volit podle poměrného zastoupení a že neustoupí ani chlupem a zástupce okres. úřadu
býv. zdejší učitel Vojt. Lavický byl ke všemu jeho počínání svolující a tak sestalo že volily jen dvě silnější strany a zástupcí oněch dvou slabších stran obá Nováci nebyli k volbám Jos. Ducháčkem
připuštěni ježto prý jejich hlasy nemají významu.
Den před tím měli národní spcialisté v chudobynci schůzi u Jos. Ducháčka a Jos. Ducháček se vzdával kandidátství na starostu a Bohd. Pavlata na náměstka z příčiny že prý báby velký rámus
tropily kvůli tomu. Něco pravdy ovšem na tom bylo že je nechtěli ani jejich lidé, tak hlavně Fr. Nováková č. 50 a M. Jandurová č. 67 přimlouvaly se u Kam. Vodseďálka, aby nebyl zvolen Ducháček a i Kateřina Skrbková proti tomu mluvila.
A tak při volbách jež řidil nejstarší výbor Vodseďálek volili si nar. socialisté náměstka a I. rádního či jak Duchaček stále chtěl I. a II. náměstka a zemědělská starostu a II. rádního i zvolen podle těch převrácených voleb nejprv náměstkem Jos. Ducháček 4 hlasy starostou a 1 lístek prázdný
a Ant. Skrbek 9 hlasy a 1 lístek prázdný I. rádním, potom Čeněk Večerník 4 hlasy starostou a 1 hlas
Václ. Večerník a konečně II. rádním 4 hlasy Václ. Večerník 4 hlasy a 1 hlas dostal Frant. Soukup.
21\. září měl zde přednášku v dol. hospodě ovocném stromoví za účasti 15 občanů, referent zemědělské rady ing. Cyril Kolesnyk ruský emigrant z Ukrajiny.
23\. září začali bři Housové žito pokládat, toho dne nastalo vyvrcholení dlouhých dešťů, v noci strašlivý vítr všechny ovesné panáky a místy i mandele sporážel a těch bylo velmi mnoho neboť
sotva 10 hospodářů měl oves doma a na to hned strašný liják přišel a ten trval dva dny takže byl oves jak z potoka vytažený a ten vítr byl tak silný že u Přidanů vyvrátil velikou jabloň s hojnou
úrodu a u Brňáků rozlomil velikou starou lípu, zelí všecko vyváhalo, mák který byl již následkem dlouhých dešťů makovicích zrostlý porazilo, oves co místy ještě stál od krupek a větru byl vytlučen
a ovoce jehož byl toho roku mnoho bylo na zemi.
Dne 1. října se dostal za nepřítomnosti domácích odpoledne oknem v němž vyřízl proti riklikům sklo, neznámý zloděj do světnice č. 85 a ukradl tam 300 K peněz a hospodářů bratru Petru Slavíkovi hodinky a 2 řetízky v ceně 300 K.
10\. října dokončili Housové žitné žně.
28\. října odpoledne začal padat sníh a padal celý druhý den a večer se blýskalo a druhý den potom se tolik sněhu shrnulo že ho místy bylo pokolena a taková vánice se strhla že to není někdy v zimě až vítr smrky lámal a ještě 1. listop. na svátek Všech Svatých museli si lidé na hřbitově s hrobů smésti sníh by je mohli vyzdobiti ale druhý den začalo pršet a za 2 dny byl sníh pryč.
Housové měli ten čas ještě zelí, brambory a 2 kusy ovsa na polí. Mimo jich měl ještě něco ovsa a brambory K. Koldovský.
Sbírka na vyhořelou slovenskou ves Važec vynesla 61 K. Vykonali ji 8. listopadu Jos. Ducháček
Fr. Liška. T. d. byla zjištěna u dobytka v č. 93 slintavka a kulhavka ale zůstala omezena jen na to místo a dal se nerozšířila.

11\. prosince se odbývala první schůze nového obec. zást. v níž zvolení do finanční komise:
Ot. Novák, Bohusl. Novák, Bohd. Pavlata, Oldř. Ducháček, Jos. Čermák a Jindřich Večerník.
Večerník zvolen též za učitele Lavického do finanční komise. Stavební komise = představenstvo a revisory dávky z nápojů opět Polák a Chlum.
R. 1931 jích zde zemřelo 9 a narodilo se 8.
Na pole jsme vyjeli 3. května a 5. jsme začali sázet brambory. Všech jich vsaděno 16 1/2 hl. a dosázeny 15. květ.


7\. května jsme začali sít žito (všeho asi 12 hl) a dosili jsme ho 13. května a 16. jsme ho uvláčeli.
13\. červ. jsme začali sušit seno a usušeno 27. červ. U domů 38 uzlů a v Končinách 4 fůry.
28\. červ. začato se sušením jetele a usušen 15. července (10 fur.)
30\. července jsme začali žito pokládat a položeno 6. srpna a odvezeno 9. srp. (52 mandel).
Otavu jsme počali sušit 21. srp. a usušena 3. září.
28\. srpna jsme počali pokládat oves a dopoložen 1. října, svázán 9. a odvezen 28. října (100 mandel) .
Žito jsme začali sít 16. září a dosili 23. (5 hl) září.
Brambory jsme začali kopat pořádně 5. října a dokopali 7. října (60 hl)
11\. října jsme sklidili dumliky, 19. zelí a 20. jsme dokončili polní práci.


Ve Staré Vsi dne 18. měsíce ledna r. 1932

Jaroslav Večerník

### **1932**


Celý měsíc leden bylo takové počasí že vždy bylo den nebo dva mlhavo a mrazivo že plné stromy jíní narostlo a potom zas den nejvýše dva krásně a teplo a ta jinovatka se sesipala a roztála a dělalo
z ní stále více ledu neb sníh až na nějaké trochy pod mezemi, žádný nebyl jen samý led takže bylo mnoho lidí potlučených a s hovězím dobytkem se skoro ani ven nemohlo. 27. vezl Friedrich z Rejdic
od Viléma Polouprutského v nádobách naložené zelí a na sjezdu do silnice pod Krčovým svezl se mu zadek od vozu po ledě přes kraj a všecko zelí se vyklopilo do příkopu a na silnici.
23\. ledna Ladislav Bouzek pro nějakou drobnou neshodu v domácnosti chtě se otrávit vypil lahvičku inkoustu, dovezli ho hned do nemocnice a za 3 dny se vrátil zdráv. Podobný pokus
r. 1927 Václav Přibyl z č. 60 tehdy mlynářský učeň ve mlýně v Machlově, vypitím lahvičky červeného inkoustu a také mu za chvíli nic nebylo ale správce mlýna Jan Novák (z č. 57) ho jíž do učení nevzal.

Dne 26. ledna ujala Frant. Doubková od otce Jana Fišery domek č. 69 u Hotovičků.
Dne 6. unora měl svatby bývalý zdejší učitel, teď učitel v Miletíně u Hořic, Jos. Knob se svojí bývalou žačkou Annou Housovou č. 75. Oddavky měli ve vysockém sboru církve čs.
9\. ún. masopustní úterý večer setkali se hvězda Večernice (Venuše) se srpkem měsíce což měli mnozí lidé za předpověď dobrých časů.
O poukázky stravovací akce ministerstva sociál. péče se u nás hlásili v tomto měsíci tyto osoby:
Jan Hartig, Lev Rajský, Ant. Vacátko, Prokop Jandura, Boh. Čivrný, Miloslav Holubec, Petr Novák,
Fr. Večerník, Anežka Nováková, Růž. Kučerová, Fr. Dlabola, Marie Nováková, Anna Ducháčková,
Jar. Nesvadba, Lud. Jandová a Marie Jandová.
Josef Polouprutský Kam. Vodseďálek, Krist. Čermák, Václ. Přibyl, A. Soukupová, Jos. Hýrek,
A. Večerníková, Václ. Polouprutský, Vl. Polouprutská, Věra Poláková, Em. Ropalová, Jar. Udatný,
Jar. Polouprutský, St. Zákoutská.
Posledních 14 bylo po revisi okresním pořadem z přídělu vyloučeno a příděl z 500 K zvýšen
1500 K. Potraviny měli se na poukazi odebírati u obou zdejších obchodníků polovičkou, ale nikdo neměl býti nucen kam má jít a tak měl pokaždé více poukázek Hrádecký na což si Koldovský na
okresním úřadě stěžoval dělaje z toho věc takovou jakoby rozdělovací komise nebo starosta naváděl k nákupu Hrádeckého.
Dne 6. března v neděli za Vrchy v dolích pod sv. Josefem měla mládež závody na ližích; snad na
1000 diváků. Nejlépe skákal Milosl. Chlum; 23 m.


1\. dubna byl Jos. Soukup ubírající se ze své louky kolem č. 78 napaden odzadu Jindř. Maturou a udeřen krumpáčem do hlavy takže se musel odebrati do nemocnice a věc se dostala k soudu.
Soukup měl svědky: bratra Frant. a jeho syna Frant. a svého nevlastního syna Ant. Slavíka a Matura měl svědka (že Soukupovi nic neučinil) Jos. Metelků nájemce zdejší honitby. Vražedný úmysl se
Maturovi nedokázal ale přece byl odsouzen k 5 dnům vězení. Odvolal se ku krajskému soudu ale ten vysocký rozsudek potvrdil.
2\. dub. neobyčejné teplo a bouřka a průdké tání sněhu a poněvadž zem byla umrzla a nepojímala vodu, valily se jí hrozné spousty a vybíralo cesty a hlínu s povrchu polí jenž byla od slunce rozmrzla že místy udělalo výměl po kolena.
3\. dubna vykonali Oldř. Novák a Oldř. Polouprutský sbírku na Červ. kříž jenž vynesla 39 K 60 h.
Nejvíce (5 K) dala F. Slavíková.
10\. dubna se odbývala v č. 20 poslední obecní schůze v níž se starosta Čeněk Večerník pro nezhojitelnou nemoc vzdával svého úřadu ale zástupitelstvo mu na návrh rádního Skrbka hodnost ponechalo a náměstek Jos. Ducháček převzal vedení obecního úřadu. Tentýž Jos. Ducháček z č. 49 dosud nájemník v prázdném chudobynci musel udělat místo jistému Jarosl. Vedralovi jenž bydlel v Otině
u Jindř. Hradce a stále na domovské obci něco chtěl až mu uprázdnili byt a od té chvíle dal pokoj a Ducháček si najal domek č. 70 u Turpíšků od Karol. Černohlávkové.
12\. dubna od vedeni od nás k vojsku: Bohumil Skrbek 2. hran. pr. Trutnov, Mil. Olič 108 děl.
pl. Bratislava, Jos. Kučera (č. 44) 109. děl. pl. Brandýs nad Orl. a Jarosl. Vodseďálek (č. 50) 44. pěš.
pl. Liberec.
13\. dubna ujal Jaroslav Večerník od otce Čeňka Večerníka za 11 000 K usedlost č. 20 u Vršťalů s právem hospodaření do smrti pro postupujícího a výměnkem pro matku Marii.
A Frant. Kobr č. 77 ujal od tchána Frant. Housy usedlost č. 26 v Krčoví a výměnkem pro postupujícího a jeho manželku Annu.
21\. dubna zemřel 72 letý zdejší rodák Jáchym Housa majitel několika usedlostí, hospody a velký boháč ve Škodějově; bratr zdejších Housu č. 27.
9\. června zdvíhaly vazbu na novém domě č. 28 u Konšalů Viléma Polouprutského. Světnici stavil ode dřeva z vlastního dříví.

19\. června obec. komise (náměstek Ducháček a rádní Večerník a Skrbek) u nové stodoly č. 65 a na hranicích zahumení č. 19 a 79 kde se majitelé nemohli pohodnouti a večer v č. 70 schůze
v příčině zřízení nádrže pod č. 65 K níž poznání všichni sůčastněni ale dostavili se jen majitele č. 65, 71, 79, 19, 20 a 94 a usneseno ježto prý obec nemůže celý náklad na nádrž nésti, rozvrhnouti
čast na podílníky podle majetkových poměrů (č. 20, 19, 79 po 70 K) a Jos. Bouzek se uvolil namístě peněz na dovoz materiálu a Krist. Čermák na zednickou práci se uvolil. Usnesení se potom nelibilo těm jenž do schůze nepřišli; tak Fr. Čermák č. 93 chtěl dáti 70 K místo navržených
120 K a Fr. Čermák č. 15 nechtěl dáti nic, že prý nádrž nepotřebuji ježto mají pod domem studni ale nakonec zaplatili.
29\. červnc. zdvíhaly vazbu na nové stodole Štěp. Hrádeckého č. 94 u Vršťalů. Stavěli ji Jos. Strnádek z Roprachtic a Stan. Kochánek č. 26.
21\. srp. zvoleni do honeb. výboru: Václ. Večerník předseda, Fr. Chlum, Fr. Vodseďálek a Jos. Janda členové a Jarosl. Večerník a Fr. Kobr č. 26 náhradníci.
1\. září začal na zdejší školy vyučovat, bývalý zdejší učitel Jos. Knob ale učil as 14 dní a byl přeložen na měšťanskou do Vysokého a zde ustanovena zase Anna Vránová.
20\. t. m. zatčen zdejší rodáka z č. 77 Frant. Kvarda protože svojí chalupu ve Sklenařicích zapálil chtě dostati pojistné a sehnati něco prosbou a přitom shořela sousedu Nosálovi stodola. Jeho syn
vzal vinu na sebe že prý zapálil on vida otce ve veliké bídě a chtě mu pomoci a porota oba osvobodila.


Posvícení t. r. (25.9.) měli jsme slavné. První pamětihodná udalost t. dne byla že Fr. Zeman jedoucí na vysocko pro krmivo potkat na Trhovici na Vršťalově roli svoji matku Anežku Soukupovou bez příčiny jí nabil přes ústa až krvácela. Činu přítomni byli: Bedř. Polouprutský osekující tam
trávu na mezi a Antonie Večerníková z Bukoviny u Turnova jdoucí navštíviti své příbuzné v č. 20.
Věc se dostala k soudu.
Druhé bylo že výše zmíněná nadrž 33./ 9. dostavěná Čermákem a Kam. Vodsedělkem byla napuštěna a nedržela vodu a třetí že odpoledne se odbývala dražba na zdejší honitbu jíž vydražil za
1 750 K prof Vacek z hosp. školy ve Vysokém.
7\. října dosili Housové žito a 12. začali žít oves. Žitné žně neměli neb neměli loňský rok žito seté.
Kus ovsa nad domem jim zůstal přes zimu a brambory vykopali 4. prosince.
26\. listop. po 6. hod. večer na západní obloze se při zamračeném a deštivém počasí náhle rozsvětlilo. Snad to přeletěl povětroň.
Někdy v tom čase vyšetřoval vrchstrážmistr Pohanka co je pravdy na anonimním udání že Karel
Koldovský č. 47 rolník v lese v Končinách znásilnil 72 letou Anežku Novákovou č. 6 a byli oba obeslání na obecní úřad k výslechu.
Toho času zemřel v ústavu pro choromyslné v Bohnicích u Prahy 68 letý rodák z č. 88 Mudr. Fr.
Vodseďálek za něhož platila ročně naše obec ošetřovného 1800 K.
V prosinci se ustavovala nová komise k sestavování voličských seznamů a poprve zde byla zastoupena také strana lidová (klerikální) Bohumilem Slavíkem č. 85 bývalým nadšeným sokolem.
Jeho náhradník Fr. Janoušek č. 9.
Sbírka na nezaměstnané kterou vykonali: Karel Fišera č. 50 a Milosl. Holubec č. 45 vynesla 70 K.
Nejvíce dal M. Vodseďálek 5 K.
Před Vánoci někdo ukradl mlynáři 3 králiky a jeho sousedu Polouprutskému ze stodoly 2 pytle ovsa ale ten oves se našel ukrytý na Smětalově v křoví.
Ku konci roku rozdílela obec podporu nemajetným neb více děti majícím hospodářům v obnosu
200 K kterouž poskytl stát. Poděleni byli: Otakar Novák, Vilém Polouprutský, Ant. Štěpánek a Bedřich Polouprutský.
V tom roce pořídili se zde 2 benzínové motory na pohon hospodář. strojů, Ant. Štěpánek a Jan
Šulc.
Boh. Čivrný zavedl si do svého domů č. 64 elektrické světlo připojením k Vysokému jako jíž měl
Ant. Koldovský.
Revisory dávky z nápojů na r. 1933 zvoleni jsou Fr. Chlum a Jos. Polouprutský.
Počet zemřelých r. 1932 byl 3 narozených 4.
V tom roce se již neodbýval koncert o pouti na pozemcích obou Čermáku ale jen jednoho Čermáka a Jos. Jandy an Fr. Čermák Přidana ho na svém nedovolil proto že loňský rok o pouti nešel do konceptu bránou ale rovnou od svého domů a hned byl od hasiče Jindř. Matury upozorněn že nemá
vstupenku.


Ve Staré Vsi dne 21. března 1933

Jaroslav Večerník


### **1933**

Roku 1933 dne 8. ledna začal poprvé opravdu padat sníh; do té doby bylo holo a tolik jinovatky až stromy lámalo. První vánice té zimy byla 21. ledna ale stála zato a 24. led obrovský mráz a kolem 5. ledna všecek sníh stál. V noci ze 17. na 18. ledna po půlnoci přeletěl po obloze povětroň; zelené světlo.
22\. ledna v dolení hospodě výroční schůze zemědělské organisace a hospodářského spolku. V ní se jednalo o tom poskytne li porážkový spolek nějakou náhradu Fr. Šmídovi hořenímu jenž musel
zabíti krávu a ta obvodním lékařem dr. Lhotou k výseku uznána nebyla. Na náhradu neměl nárok an měl 4 krávy a ku spolku přihlášené 3 (jako ostatní členové) někteří mu chtěli něco dáti, jiní né
a tak svolána ještě jedna schůze v níž konečně rozhodnuto nedáti mu nic a on ze spolku vystoupil a Fr. Zeman naopak vystoupil už před tím jak se proslechlo že se Šmídovi nějaká náhrada poskytne.
23\. ledna deputace zdejších nezaměstnaných vyloučených ze stravovací akce vedena Vítem Martincem byla na okresním úřadě v Jilemnici žádajíc lístky ale tam se jich šikovně a zřejmou nepravdou zbyli; že prý si mají jíti na starostu an má lístku dost, aby jim je dál.
Dne 2. února schůze obec. zást. v níž zvolena nová komise (kromě obecní rady) na rozdílení lístku nezaměstnaným a sice: Frant. Polouprutský, Jos. Soukup a Jarosl. Nesvadba.
4\. února hasičský ples (jediný v masopustě) při němž nachytal hasičský pokladník Fr. Soukup
Annu Polouprutskou č. 58 a Pavlu Maturovou s 24 letou dcerou Pavlou že vstupné nezaplatili.
16\. února odpoledne se oběsil 82 letý nejstarší zdejší občan Josef Palas výminkář na usedlosti č. 33 u doledních Nováku dobrý soused, příslušných římské církve ale k jinověrcům snášenlivý; znám jest
např. jeho výrok o kněžích církve československé; co jako, já proti nim nic nemám, navádě jí lid k dobrému. Vysocký farář se ho jakožto sebevraha zdráhal doprovodit na hřbitov ač Palasovi přispívali na vše možné církevní a kostelní; např. na nové zvony a na hudbu o Božím těle. Rovněž žádný
žebrák od nich prázdnu neodešel. Zemřelo jich v 10 letech z rodiny pět. Čest budiž jejich památce!!
Minulý rok jak už praveno skládal Čeněk Večerník starosta svůj úřad ale byla mu hodnost na návrh socialistických členů obecního zástupitelstva ponechána a jeho náměstek Jos. Ducháček ujal
se vedení obec. úřadu. Věc ta se však nelíbila některým rolníkům a tak přiměli Fr. Chlum a Fr. Soukup z návodu starostova bratrance rádního Václava Večerníka; starostu k odstoupení, domnívajíce se že bude zvolen Večerník ale při volbách 24. července zvolen starostou Jos. Ducháček č. 70, náměstkem Bohusl. Novák a rádním an se Ant. Skrbek vzdal Frant. Soukup. Proti volbě podali Soukup
a Chlum z Večerníkova návodu odvolání chtíce voliti jako r. 1931 ale to přišlo 17. unora zemským úřadem zamítnuté.
23\. února koupily od Jarosl. Udatného chalupu č. 18 u Petrušků za 36 000 K. Vilemína Řehořková a Anna Válková.

Dne 20. března po polední přišly dvě bouřky za sebou s kroupami takže bílo zůstalo a ještě druhý den se sníh sipal.
21\. břez. došel od okres. úřadu na zdejší obec. úřad „výměr“ as následujícího znění: v roce 1700 byl pro faru ve Vysokém, kde po dlouhé době duchovní služba byla vykonávána semilským farářem, ustanoven zase farář pro něhož zřídil semilský pán Ferdinand hrabě des Fouers (defúr)
„Instrumentum erectionis“ podle něhož měli odváděti přifařenci vysočtí (die Pfarrkinder vom Hochstädter Kirchenspiel) dohromady:
Věno (Collada an Weihnachten) 8 zl. 12 kr.
Letník (Veitskäse t. zv.) poněvadž svátek sv. Víta (15. červ.) jest v letě 13 zl. jež odváděli vesnice:
Sklenařice, Stará Ves, Třič a městečko Vysoké; vzhledem k tomu že v těchto obcích bydleli jenom katolíci.

Tento stav změnil se však v poslední době, takže podle § 8. zák. z 29. 4. 1925 č. 96 nelze vybírati tyto dávky od politických obcí nýbrž od jednotlivých přifařenců katolických podle výše dani.


Vzhledem k tomu že rozdělování těchto dávek a práce s tím spojené nebyly by v poměru k nepatrnosti těch částek nařizuje okres. úř. za souhlasu biskups. konsistoře v Litoměřicích, aby tyto dávky byly vůbec škrtnuty.
Okres. úřad v Jilemnici dne 18. břez. 1933 č. 5438.

Watznauer v. r.


Stará Ves platila ročně: Věno 1 zl. 44 a 1/2 kr. a letník 1 zl. 68 kr. a už r. 1921 když nastala změna v náboženství obyvatelstva odepřela platit ale potom to musela zaplatit za kolik let najednou.
Dne 29. břez. začali nezaměstnaní vyjma starých, robotovat pro obec podle nař. okres. úř. za 1 lístek 4 hod. práce i usneseno obec. zást. spravit návesní cestu; dovoz kamení z hromady nad stodolou č. 35 a M. Hladíková slíbila obci za odklidění hromady 100 K. Povozy Bohusl. a Otakar Novák.
12\. dubna pálil Čeněk Housa na poli nad domem neskliděný oves a šešel za Vrchy jim někdo zapálil.
Z naší obce odveden byl k vojsku 24 dubna Ant. Slavík č. 53 k útočné vozbě v Milovicích.
Dne 28. dubna někdo ukradl přes noc Polouprutskému č. 28 na poli ve Zdoliku jednu želez.
bránu.

22\. květ. postaven byl spodek od sochy sv. Josefa na Hajnových vrších jenž byl už kolik let zvrácen a druhý den ráno u něho bylo z Vysokého římské procesí.
4\. června svatodušní neděli za překrásného počasi se hrála Snaha na Vojákově skále divadlo v přírodě s koncertem vysocké hudby. Účast ohromná.
18\. červ. v neděli zemřel 51 letý zdejší rodák z č. 15 Jos. Žanta rolník č. 60 u Pohlů ve Vysokém.
5\. července na den památky Cyrila a Metoděje sázeli bratři Housové brambory které nevykopali.
V polou červenci stavil znovu Jos. Janda od cihel pazdernu č. 96. Stavěl mu to samouk Jindřich

Matura.

Ten čas ustanoven na zdejší silnici nový cestář Fr. Hrádecký z Roprachtic švakr Boh. Nováka č. 57.
Dne 23. července se odbývala v sousedním Stanovém slavnost odhalení pamětní desky dra Ant.
Zemana Staška spisovatele a advokáta v Semilech, na jeho rodném statku č. 9 a 46 u Bochů.
13\. srpna poprve na zkoušku konáno hasičské cvičení se stříkačkou z nádrže pod č. 65, kterouž dali do pořádku zedníci Boh. Chlum a J. Doubek č. 69 a vodu dostali až k obojím Vršťalovem.
Dne 23. srp. se odbývalo III. a poslední stání u soudu mezi Fr. Zemanem a Annou Knobovou č. 75 manželkou učitele ve Vysokém pro vzájemné urážky na cti. Matka jmenované, Barb. Housová
měla totiž mnoho slepic a že u č. 75 velké zahumení není, byly tyto většinou na pozemku Zemanově a našla jich 7 od jara zabitých a když kohout byl osmý, něco u toho řekla, Zeman to vztahoval na sebe, vynadal jí a ona jemu, matky se zastala dcera a to tak že na něho vyzdvíhla sukni na zadku
a pak ho ještě žalovala a on jí. Ona měla svědka Fr. Vodseďálka a jeho ženu Ludmilu kteří svědčily že to neudělala ale hlavní její svědkyně Krist. Babcová přišla k II. stání o 1 hod. později a k III. nepřišla vůbec, prý pro bolest hlavy a Housová jakožto matka nebyla Zemanovem obhájcem notářem
Aldorfem k svědectví připuštěna. Zeman měl svědky: Ant. Štěpánka a Jos. Babce. Učitelka nechala všeho a zaplatila výlohy obou stran.
Dnem 1. září začal zde učit nový učitel Jan Mecnar. z Vesniku u Bělohradu nar. r. 1907 dosavádní učitelka A. Vránová byla přeložena do Pelhřimova.
Dne 2. září začali Housové žito žít a 16. října na Havla začali pokládat oves a pokládali ještě
17\. prosince až jim to sníh zatrhl. Zelí sklidili 11. listopadu a nechali ho do jara venku nad domem na kůpě.
Dne 4. září ve 3 hod. odpoledne zemřel po těžké nemoci (rakovina dutiny ústní) 56 letý Čeněk
Večerník (otec pisatele) rolník č. 20 u Vršťalů jenž byl od r. 1919 do 1924 a od r. 1927 do 1932 starostou obce. Jmenovaný sůčastnil se též války r. 1914 porážky Rakušanů u Krasníku, 1915 dobyti


Sandoměře a Sokalu rakouským vojskem a r. 1916 na italské frontě u Monfalcone a na Doberdu; byl též první kdož u nás v obci r. 1921 přestoupil k československé církvi.
22\. září ukončil se u kraj. soudu v Jičíně proces Anežky Soukupové s Fr. Zemanem. Zeman při prohral a zaplatil výlohy obou stran a ještě že se matka ukázala lepší než syn a odpustila mu, jinak
by byl trestán vězením třebas i 1/2 roku.
24\. září koupila Antonie Šaldova z chudobynce ve Vysokém; vdova po zdejším rodáků Jarosl.
Šaldovi od Frantš. Doubkové, domek č. 69 u Hotovičků.
Někdy v polou října pronajal Frant. Vodseďálek Hajnů od Barb. Housové celou její usedlost č. 75 u Krejčů i se stavením o kterouž se zuby nehty dral a jíž měl připověděnou za svědectví proti
Zemanovi. Majitelka se odstěhovala do Vysokého k dceři.
12\. listop. prováděli Jos. Večerník a Jos. Babec leteckou sbírku jen vynesla 65 K. Nejvíce dali Jarosl. Večerník a Fr. Slavíková po 5 K.
16\. pros. zemřela 62 letá Barb. Čivrná majitelka domku č. 64 na Lukavci jenž ujal syn Frant. Čivrný.
Počet naroz. 1933 = 6 vesměs žen. pohlaví, zemř. 4.
Ve Staré Vsi dne 24. unora 1935

Jaroslav Večerník

### **1934**


Před Novým rokem udělalo náledí takže nikdo nikam dojíti nemohl a nejhůře bylo s vodou, Ant.
Štěpánek vysekával 4. ledna led u koryta, přitom upadl a sjel po ledě až na silnici a potloukl se.
20\. února přišla odpoledne taková vánice sněhová a tak se setmělo a z toho zablesklo a neobyčejně zahřmělo a potom se ještě strašná spousta sněhu svalila že se žádný povoz nikam nedostal a na druhý týden přišlo tak prudké tání, že pole bralo, silnici vybralo, u Ducháčků v hospodě se dostala
voda do chléva že zvedla trsy (?) a museli kozy vynést brodíce se po prsa vodou, též u Kašťáků se dostala voda do chléva a u Vršťalů pod stodolu.
Dne 11. března nalezen byl krám Daniele Řehořka vykraden a pes byl otráven a Řehořek nejdříve udával že se mu tam ztratilo 2 600 K a potom to obrátil že prý se přeřekl že jen 260 K a nakonec ho zavřeli.

29\. března přiletěl k Bouzkovem párek vlaštovek a druhý den na Velký pátek byla bouřka.
Na Bílou sobotu měl svatbu Ladislav Kobr č. 81 a Božena Hlúžová že Stanového č. 19 o 8 let starší ženicha. Oddavky byly v Držkově; jeli ve dvou autech, a cestou zpět najelo auto nevěstina bratra
Boh. Hlúže jehož řidění na chvíli vzal ženichův švakr Alois Nosek vulgo Čičik tesař z Roprachtic, na jasan u silnice a Noskovi přeřízlo rozbité sklo tepnu na krku a než ho dovezli do Tanvaldu do
nemocnice zemřel a druhý bratr Vojtěch Hlúže soudce ve Vrchlabí byl poraněn ale ten se ve vysocké nemocnici uzdravil.

V noci z Bílé soboty na Velkou neděli spadl Housům v chlévě strop.
12\. dubna byl odveden Jos. Šmíd (č 46) ku 47. pěš. pluku v Mladé Boleslavi.
26\. dubna zemřela 74 letá Anežka Nováková vdova po Frant. Novákovi klempýři z č. 43 domek č. 6 u Klikorků řečený v odhadní ceně 3000 K ujala po ní Marie Nováková dcera.
Dne 29. dubna obecní komise konečně určila hranici mezi obci u č. 55 a oním břehem od zvonění ve prospěch Pavlatův čímž se ukončila táhanice 7 let trvající.
Dne 8. května padaly kroupy takže bílo zůstalo.
Ten rok byl tak raný že jíž 14 dní před Svatodušními (20./21. květ.) svátky lide trávu krmili, 15. května se jíž sázela hlavatka a byla přerostlá a Svatodušní neděli žito kvetlo a kol 5. května houby rostly


a červené jahody a křepelky tloukli jako v červenci a po svátcích v tom týdnu přišla taková zima, že bylo na horách bílo, mnoho stromů omrzlo a v neděli o roprachtické pouti taková sněhová vánice tu
přešla že nebylo na Malou Stranu vidět a dne 20 června přišel konečně očekávaný déšť když již byly louky vypálené, místo jetelů šťovík, ovsi vyhořelé a žita podeschlá a to nepršelo od 8. května.
Dne 25. června koupil za 6 000 K _(ručně dopsána ještě vedle suma 60 000)_ Frant. Vodseďálek vulgo Hajník od Anny Knobové dcery Barb. Housové usedlost č. 75 u Krejčů již měl od minulého
roku pronajatu s pozemky v rolích: Čermákové a Vršťalově o výměře 11 korců.
28\. července někdo vytrhal M. Novákové č. 6 na dráze za Vrchy všecky rané (asi 10 brázd) brambory.
O vysocké pouti 5. srpna již bylo skoro všecko žito skliděné a zrovna začaly ovesné žně.
6\. srpna zemřel 81 letý mládenec Jos. Housa spolumajitel usedlosti č. 27, 34, 74, 88 o výměře
23 ha jehož 1/2 jmenované usedlosti ujal mladší 66 letý svobodný bratr Čeněk Housa a majitel druhé 1/2.

17\. srpna zemřel na souchotě 29 letý dělník Boleslav Housa z č. 21 nájemník v č. 98. Pozůstala vdova a 1/4 roku stará dcerka.
19\. srpna v č. 78 u Svatů nalezli četnice 70 zelných hlávek ukradených na poli Ludvíka Čermáka ve Vysokém a 50 hlávek Ant. Vitvara ale než věc přišla k projednání zatčen byl Matura s čeledínem
Hýrkem a s budoucím prý zetěm Fr. Uhlířem ze Škodějova pro účast na 11 krádežích a spoustu věcí kradených tam našli a byli propuštěni až v prosinci.
24\. srp. na Bartoloma začalo pršet a takové lijáky chodili že cesty probralo a mnoho otavy hnilo v kupách. Oves na poli měli už jen Housa stát a Boh. Slavík v panácích a Housa dosil 9. září žito což
se nestalo tak brzo už 20 let a druhý den začal oves pokládat.
Housovi někdo ukradl 30. září u Trhovice dvě klády; den předtím u domů 2 vály lepenky a také ze stavení mu někdo odnesl koš nějakého vařiva i s košem.
Ten podzim byl u poroty v Jičíně Milosl. Vodseďálek.
14\. října odpoledne hrozně pršelo a druhý den padal sníh že bílo zůstalo a odpoledne hromobití a přes noc na úterý opět bílo a ještě byla spousta zelí a dumlíků na poli a práce nedodělaná a všecko
listí na stromech.

6\. října zdvíhali vazbu na novém domě Jos. Ducháčka starosty na pozemku od obce koupeném za 822 K mezi č. 70 a hasičským skladištěm kterýžto dům č. 99 obdržel.
Stavěli ho zedníci Kam. Vodseďálek a Prokop Jandura as nákladem 25 000 K.
Ten den odpoledne přeletěl přes hoření konec vsi německý balon jejž v Roztokách u Jilemnice chytili.
Dne 2. listop. se otrávila ve svém domku zde Julie Jericová jenž byla od svého může v Roztokách u Jilemnice odešla. Domek č. 61 u Blaštičku po ní ujala její matka Marie Vodseďálková vdova.
20\. listop. odpoled. srazilo se v hořením koleně v Kostnici auto semilského cestmistra s autem v Brně v němž jel vysocký Báťa Šťastný jenž byl pod převráceným a se silnice do hořeního příkopu
vyhozeným autem nepěkně v obličeji pořezán.
Od 2. listopadu do 1. prosince bylo zrovna letní počasí, teplo a slunečno beze sněhu a od 1. pros.
do 16. jsme vůbec slunce nespatřili, ustavičná mlha a tma a stále drobně mželo a chvílemi pršelo hodně a takové teplo bylo že v předvánočním týdnu byli háje plné hub a den před Štědrým dnem
byl ráno za 1/4 roku první přimrazek a na Štědrý den se utrousilo trochu sněhu ale do konce roku z toho bylo zase bláto.
Delegáty za zdejší obec do Hosp. záložny zvolení Boh. Slavík a Fr. Chlum.
Ten rok jích zde zemřelo 5 a narodilo se také 5.


Ve Staré Vsi dne 5. března 1937

Jaroslav Večerník


## **Dějiny školy staroveské**

**sepsal**
**Jaroslav Wečerník**


Jediná památka o vzniku řádného vyúčtování ve Staré Vsi zůstavená Jos. Neťukem zní následovně:
Jíž drahný čas se v obci Staré Vsi tak nepořádně vyučování dítek v literním umění drželo že buď některý občan k tomu trošku schopný neb odjinud od sousedů k tomu povolaný několik neděl
v zimě vyučování držíval. Takovým učitelem byl Václav Hladík č. 14 švec a vysloužilý voják jenž vyučoval ve své chalupě. Pak v letě chtěl li některý soused své děti do školy posílati takže buď do
Roztok jestli se tam učilo nebo do Vysokého je posílal. První který zimního času k vyučování dítek do Staré Vsi od sousedů byl povolán byl Kaneček ze Semil, druhý byl Strnad z Roztok, třetí Josef
Valášek z Vysokého a čtvrtý Frant. Jiroš z Kobylky u Turnova který se toho času ve Vysokém zdržoval. Takové vyučování trvalo až do roku 1812.
V roce 1812 v povoleno bylo od pana Josefa Nykrýna školdozorce okresního ze Semil, aby obec
Starovesská pro své dítky učitele držela, jemu dobré vyživení dala a o patřičné místo ke školnímu vyučování se postarala, pro zimu též i pro leto. I najmut byl domek pod č. 18 patřící Václavu Hevákové č. 80 jemuž obec za dříví k vytápění platila 20 zl. vídeňského čísla. K tomu něco pole obecního
na ten čas pokud se škola v budově jeho nacházela, k užívání dala. Dříve se učilo v prostrannějších světnicích některých zdejších gruntů. Tak také v č. 34 u Vitošů.
S povolením téhož pána byl od sousedů povolán Jiří Haba z Olešnice jenž místo učitelské od r. 1812 až do srpna 1815 zastával.
Dne 9. srpna 1815 dosazen byl na místo učitelské ve Staré Vsi Josef Neťuka z Vysokého ve stáří
18 let který od 17. srpna 1815 vyučovati počal. Služné jež používal bylo při povolení školy Vysokým zemským vynesením upraveno v ten způsob že od vypadajícího sobotálesu z 15. dubna 1837
č. 11206 per 82 zl. 38 1/2 krejcarů C.M. Na úplnou dotaci provisorní 100 zl. C. M. Nedostavající se část 17 zl. 21 1/2 krejcaru obec zapravovala. Později při krajské komisi odbývané v Ruprechticích
přidala obec 6 zl. a pole ve výměře 3 1/2 věrtele z něhož činže 3 zl. učitel ve služné počítal. Roku
1822 přeloženo bylo vyučování do domu č. 79 který náležel Františku Vodseďálkovi krejčímu.


## **Dějiny čísel starovesských**

### **Č 1**

První mi v tomto domku jest znám r. 1787 Josef Václavík. Tehdy bylo u domků: 10 sáhu délky a 4 sáhy šiřky obecního pozemků.
Po něm a sice r. 1826 se píše Josef Soudil.
Po tomto zase rodák z Bistré Václav Rolc.

Vdovu po tomto Eleonoru si vzal Pavel Vodseďálek z č. 98.
Po Vodseďálkovi jeho nevlastní syn Franc Rolc. Ten byl ševcem a velmi zlostné povahy. Byl též více let za pomocníka v lékárně vysocké. Jsa mlád byl též na vojně u granátníků r. 1836 v Ruském
Polsku a r. 1848 bojoval též proti povstalcum uherským. První manželka Anežka a druhá Anna.
Zemřel r. 1898 stár 70 let.

Ku vdově po Rolcovi se přiženil ze Lhoty Vychovské tkadlec Josef Votoček zemřel r. 1901 stár
75 let.

Od vdovy Anny koupil r. 1902 za 1000 zl. Martin Haba ze Sklenařic Svobodný. Když domek rozboural utržil za dříví 40 zl. Domek vystavěl znovu z cihel a zařídil si obchod ve smíšeném zboží.
Udělala však r. 1905 úpadek.
Po něm Petr Haba bratr. Prodal to však po roce za 5 000 zl. a usadil se ve svém rodišti. Od něho koupil Antonín Koldovský rolník č. 75 a vedl obchod dále. Manželka Marie dcera Václava Nováka
č. 44. Syn Vladimír a dcera Jaroslava.


_(Obrázek domku v kronice str 179)_


Oprava podle staré gruntovní knihy z r. 1700
Vystavěl r. 1735 Jan Václavik a po něm r. 1784 syn Jos. Václavík a po tomto r. 1805 syn jeho Václav
Václavík, po něm Fr. Vodseďálek a po něm r. 1825 syn Jos. Vodseďálek a potom 1825 Jos. Soudil.
Ant. Koldovský zemřel 1. listopadu 1940 a č. po něm ujala vdova Marie Koldovská.


### **Č. 2 U Holánku**

První mi známý majitel domku tohoto k němuž náležel 14 sáhu délky a 10 šiřky obecní zahrady jest r. 1787 Josef Blahout po otci Jos. Blahoutovi.
Po něm jeho syn Franc Blahout o němž mi nic známo není, leda že měl dva syny Josefa a France a dceru Annu. O těch však zase nic nevím.

Po něm Augustin Melich z Olešnice jenž měl přezdívku cucek poněvadž z cucku přadl. Za něho náleželo k domku 40 sáhu pozemku obecních a platil z nich 4 kr. daně.
Po tomto Josef Vedral z Ruprechtic. I. manželka Anna a II. Eleonora. Dcery měly tá samá jména.
Tento Vedral a syn Josef byli tak zv. peciválci co vymetali stará kamna zevnitř. (Platilo se groš neb
1 dobrák). Syn Josef v Helkovicích.
S Vedralem si domi vyměnil Antonín Vodseďálek z č. 87. Byl tkadlec a obchodoval zde ve střižném zboží. Pak si koupil č. 10.
Od něho koupil rodák z č. 76 Josef Novák krejčí. Sloužil co vojín 7 let v Itálii. I. žena Barbora roz.
Holánová (odtud přezdívka) II. Marie roz. Kučerová z Blanska. Z první ženou dostal dráhu vedle č. 87 odkud ona byla. r. 1897 si dráhy vyměnili s Františkem Novákem č. 87. Novák dal krejčímu za
ten dílec u svého domů 1/2 své dráhy U Trhovice. Při druhé ženě měl Novák č. 2 v žaludku tasemnici. I šel s tím do Prahy. Mysle že se více nevrátí dal bábě zápis ale za tři dny se vrátil zdráv.
R. 1912 z jara v noci majitelka ten domek při pečení buchet zapálila a více nepostavěn. Spáleniště koupili Jos. Vodseďálek č. 9. Novák je muž přesděli Tento pro časté užívání toho slova brzi na to v č. 6 zemřel jsa stár 75 let. Vdova po něm r. 1921 v č. 62.

### **Č. 3 U Syrovátku**


_(Obrázek domku v kronice str 179)_


Co první mi známý majitel čísla jest Franc Stránský. K domku náleželo r. 1787 14 sáhu délky a 10 šířky obce.
K jeho dceři Barboře rozené 20. 5. 1777 přiženil se Michal Šalda roz. 22. 3. 1777 ze Sytového. Byl hadrníkem. Synové Jos., Michal v č. 55 a Franc ve Vysokém.
Franc Šalda syn manželka Anežka Syn Franc v č. 13, Josef a Vincenc v Olešnici později v Německu.
Po něm Antonín Slavík o němž mi nic známo není. Byl zde v letech 1860.
Po Slavíkovi rodák z č. 46 sekerník Michal Syrovátka. Ten se 14. 6. 1871 dostal ve mlýně v Olešnici Košťálské pod kolo. Manželka Marie dcera Josefa Hladíka č. 52. Synové: Michal tkadlec Antonín krejčí a dcera Marie.
Antonín Syrovátka koupil od M Vodseďálkové č. 50 pole na Vrších Vršťalových od č. 94 za 400 zl.
Jeho žena Anna roz. Jindřišková z Poniklé. Synové: Antonín hodinář, Bedřich mlynářský a dcery
Marie a Jindřiška. Tento Antonín i jeho bratr Michal velicí válečníci.

### **Č. 4 U Hýrku**


Prvý mi známý majitel domku jest r. 1788 rodák vysocký Jan Turpiš. Před nim Adam Jiřič nebo
Holán jenž to vystavil 1740.
Syn Josef Turpiš rozen r. 1778 jenž tento domek r. 1805 opravoval.
Jeho manželka Anna naroz. 1780. Syn Josef.
Josef Turpiš jenž se zabýval chytáním ptáků do spádu t. j. do křoví ve kterém bylo umístěno ptactvo volavé. Když tito volavý přilákala ptáky jiné, spuštěna síť. Tak ptáci mačkáni a po krejcaru prodávání. Dobrý výdělek ale darebáctví. Manželka Eleonora roz. Chlumova z Ruprechtic. Synové:
Josef č. 70, Antonín č. 11, Vincenc barvíř, Michal, František švec a mrzák.
Za rychtáře Jana Vodseďálka č. 10 byl v malé světníni nahoru jenž měla jen jedno okno obecní

arest.

Antonín Turpiš řezník. Prodav domek koupil si č. 11 kdež měl i hospodu.
Josef Hýrek z Jeseného koupil za 700 zl. Manželka Pavla a synové Josef a Franta vyklízeči zachodu ve Vysokém. Leč brzo zase domek prodal a byl v č. 13 na podruží.
Od něho jej koupil Josef Housa z č. 26 dříve šenkýř v č. 14 za 400 zl. a měl zde po 3 roky hospodu.
Od něho koupil Franc Polák zedník z č. 8 za 350 zl. Tento měl více let č. 64. Manželka Marie.
Synové: František nožíř v Nixdorfu, Antonín a dcera Marie. Jeho tchán Michálek z č. 11 koupil mu za 200 zl. kus pole, aby u něho mohl do smrti dobýti. Polák zemřel r. 1893 stár 73 let a vdova Marie
Poláková domek prodala.
Koupila ho Pavla Hýrková manželka dřívějšího Hyrka dcera učitelem Mňuka z Pasek. Její muž ožrala kdysi majitel největšího gruntu v Jeseném zmrzl r. 1894 v opici ve Třiči. Synové rovněž kořalové na barák žádnou opravu nedali, ani došek na střechu takže do něho teklo a do střechy byly díry
že by s trakařem projel. Není divu že ho r. 1919 rozvalil sníh. Zříceninu koupil ml. Bohumil Čivrný krejčí č. 64 za 1 200 K. Kamení prodal Macháčkovi do Vysokého a místo srovnal se zemí.
Dříve se zde říkal u Turpišů.


### **Č. 5 U Roztomilejch**

První mi zde jest znám Josef Stránský současník France v č. 3.
Po něm Václav Vodseďálek rozen r. 1784. Manželka Kateřina roz. též r. 1784. Syn Franc, dcery
Františka a Karolina. Syn Franc Vodseďálek jemuž říkali Roztomiláček protože slovo roztomilý často užíval.

Manželka Veronika dcera Antonína Nováka č. 74. Byla hluchá od toho že jí muž stále tloukl.
Zemřela r. 1877 v č. 74 co obecní žebračka. Syn Josef v Semilech a dcery Anežka a Marie.
Tento Vodseďálek si vzal na barák asekuraci a sám si brzo poté zapálil. Když pak přišel do Vysokého řekli mu „jo roztomilej mi jsme to ještě neposlali“. Snad by byl přecí něco dostal ale Turpiš to na něho vyzradil. Tak byl ještě potrestán.
Od syna Josefa koupil místo r. 1864 Josef Vodseďálek a dělal zde kolik let cihly. Nyní to olšemi zarostlo. Dráhu od tohoto čísla má nyní č. 68. Franc Vodseďálek ujal č. 5 od otce Václava za 70 zl.
dne 9. května 1836.

### **Č.7 U Chalupenských**


Pro nedostatek místa vkládám zde číslo které rovněž už zaniklo a není tudíž jeho historie dlouhá.
Tu chalupu vystavěl Václav Vodseďálek syn Jana Vodseďálka č. 53 asi r. 1728 narozen Václav vnuk 1. 1. 1752. Zemřel 1717. Manželka Anna 1755. Synové Franc a Václav. Vystavil též r. 1777
sochu Jana z Nepomuku pod stavením u cesty. Po něm syn Franc Vodseďálek nar. 1780. Ten to prodal a koupil to Karel Mařatka z Vysokého as r. 1855. Po něm vdova Anna. Syn Karel dcery Karolína a Františka asi r. 1866 koupil to stavení Josef Vodseďálek č. 9 a hned je rozboural. Před tím
tam byli podruzi: Josef Polouprutský z č. 94 a Michal Čermák z č. 22.
Václav Vodseďálek z toho č. naroz. 12. 3. 1785 zemřel 24. 10. 1863. Byl po několik let v Paříži a v Londíně. Ved tam kožešnický obchod a vrátil se do Krkonoš asi s 1 000 liber šterlinků. Vzal si
vdovu po majiteli bělidla v Hluboké (Tiefenbach) a zařídil tam lázně kdež teprve majetku nabil.
(Nyní Riedlova vila.) Chtěl Staré Vsi vystavěti na místě č. 7 německou šlu _(asi školu)_ ale sousedé starovešti byli proti tomů a on za ty peníze pořídil na Příchovice zvon. Umíraje bez potomků odkázal své jmění k dobročinným účelům. Na nadace na studenty, na chudé děvečky na školu a podobně. Když potom jeho dům bourali nalezli pod podlahou lidskou kostrů.

### **Č. 6 U Klikorku**


První mi jest v tomto domku znám Franc Dušta švec r. 1787. Vystavil r. 1735 Václ. Jiřic neb Holán na obci.

Po něm r. 1835 Václav Holán z č. 56. Synové Jan a Vincenc. Po něm syn Jan Holán. Od něho koupil as r. 1840 Franc Nečásek z Vysokého. Dcera Marie a syn František. Po něm vdova Rosálie
r. 1858 koupil domek od vdovy Jan Zeman řezník a tesař z Olešnice. Manželka Marie dcera Josefa
Marka č. 35. To byla nejlepší bohatší nevěsta své doby zde, mělať věna 600 zl. šajnu a umělá nejlépe přísti. Synové Jan a František a dcera Marie. Tomuto říkali Honza Tejrů. Byl sylák a veliký rváč.
Jednou kdesi na cestě dostali se do křížku, on a rovněž náruživý práč Josef Žanta č. 32 ze Stanová.
A Žanta mu holy všecky prsty do krve rozbil.


R. 1873 koupil od něho domek Petr Klikorka krejčí z Roztok. Manželka Františka dcera France
Slavíka č. 81. Dcery: Františka, Anna, Anežka a syn Josef zvaný Klikorýček.
Od Klikorky koupil r. 1884 František Novák klempíř z č. 43. Manželka Anežka rozená Tryznova z Poniklého. Syn František tov. dělník. Dcera Marie. Novák byl náramný kořala. Když všecek majetek propil oběsil se dne 6. 6. 1903 stár 45 let. Anežka Nováková zemřela 1933 a domek po ní ujala
dcera Marie Nováková provdaná za Stanislava Marka.

### **Č. 8 V Janoušově chalupě**


Tato Chalupa stála pod č. 9 nad silnicí. Vznikla snad od č. 7 a tuto od č. 10.
První majitel jest mi znám Jan Polák r. 1787. Manželka Rosálie. Synové Josef nar. 17. 1. 1797 a Vít nar. 25. 6. 1791 zemřel 1877 a sestra Veronika. Jan Polák zemřel dne 5. 12. 1795. Jsa 15ti letý ujal
chalupu 25. 5. 1806 Vít Polák za 236 zl. 33 kr.
Jeho žena Kateřina *2. 11. 1794 z Pasek. Synové: Josef zedník v č. 74, Franc č. 4, Jáchim švec, Jan,
Vít ve Sklenařicích. Benedikt ve Lhotce, dcery: Rosálie a Anna. Po něm syn Josef Polák. Manželka
Marie roz. Nováková č. 45. Syn František nožíř v Teplicich a dcera Marie na Novém Světě.
Od něho koupil chalupu Jos. Vodseďálek č. 9 rozboural ji.
R. 1903 vázlo na nemovitosti vložce č. 129 pozemkové knihy staroveské pro dítky manželu Vita a Kateřiny Polákových svobodný byt. Dřívější majitelé od r. 1654: Václ. Tarant, Jakub Voják, Jiří
Fidler 1695, Jan Fousek, Matěji Halička 1706, Mat. Halička 1718, Jan Janouš 1728, Václ. Polák 1746.

### **Č. 9 U Hajnů**


Toto stavení na 1/2 gruntu Starova vystavil Pavel Hajna z Pasek.
Po něm r. 1776 jeho syn Josef Hajna. Synové: Josef 9 a Franzovi dal 1/2 role a vystavil mu 72 roku
1790\. Josef Hajna II. od roku 1787. Franc Hajna narozen 3. 12. 1799. Manželka Marie roz. Kramářová z Vysokého. Synové: Josef, Jáchim a Jan a dcera Anna a Marie. Od r. 1836
Vyměnili si živnost s Jáchimem Kramářem č. 74. Jáchim Kramář, manželka Anežka syn Josef rolník v Olešnici a Franc rolník v Haraticích a dcera Anna provd. za Josefa Slavíka č. 85.
R. 1856 koupil od něho Josef Vodseďálek z č. 75 a Kramář si koupil č. 56 u Lukšů. Vodseďálek byl v letech 1865 – 66 starostem ale neuměje psáti chtěl na obci písaře, a proto mu to vzali. Tento vzorný
hospodář měl ve Vsi první ruchadlo.
R. 1871 stavěl dosavádní dřevěné stavení z cihel dělaných na pozemku č. 5. K číslu přikoupil množství pozemku od č. 10, 83 a na vysočtě. Též koupil zbořil č. 7 a 8. Takže jest Hajnovo nyní pro
60 korců. Tento řikal že bude 100 let živ ale nedosáhl toho. Zemřel spadnuv s patra na žebřinu.
Narozen 31. 11. 1828 zemřel 19. 7. 1892. Manželka Anna dcera France Heváka. Syn Josef a dcera
Anna provd. Janoušková na Jestřabi.
Po něm syn Josef Vodseďálek. Manželka Marie roz. Janouchova z Jestřabi. Synové; Ladislav listonoš č. 91 Josef v Chenkenháhnu, František holič v č. 23. Karel a Bohumil obá zemřeli na chřipku v říjnu r. 1918 a dcera Marie provdaná Janoušková. Usedlost ujali syn František Vodseďálek č. 23
a dcera Marie Janoušková.


### **Č. 10 U Staru.**

Na gruntě tomto o výměře 100 korců byl první Prokop Teleč rychtář r. 1608 viz str. 10.
Potom r. 1614 Jan Telec rychtář syn Prokopa.
Po něm r. 1626 Jiří Telec syn Jana a po něm Jan Telec zvaný Starej a r. 1713 Václav Telec.
R. 1733 Václav Vodseďálek narozen 26. 9. 1700. Syn Josef a dcera Anna 19. 11. 1934. Provdaná za
Adama Nováka č. 33 a synové Franc č. 55 a Ivan ve Vysokém.
Syn Josef Vodseďálek rychtář a předtím konšel. Syn Václava Franc jenž měl č. 83.
Václav Vodseďálek nar. 1. 1. 1785 rychtář. Syn Franc Jan též rychtář.
Jan Vodseďálek rychtář. Manželka Marie roz. Špiková z Vysokého. Synové Jan, Josef, Jindřich,
Antonín, franc, Vincenc, Vojtěch, a dcery: Anna, Marie, Pavla, Regina a Karolína.
Tento byl rychtářem a tudíž šenkýřem a též zeměměřič, knihař a dával lidem na stavi. Jeho žena pěstovala husy ale hospodářství nerozuměla. Též se velmi dobře měli. Jan byl znamenitý knihař.
Pracoval s dělníky do Semil, Jilemnice a Tanvaldu. A živnost s hospodou měl v pachtě Tomáš Novák. r. 1870 prodal pozemky a r. 1871 pak dům a odstěhoval se do Uher kdež zemřel. K stáru prý byl těžko živ protože pracovati nebyl zviklý a utráceti neměl co.
Od Jana koupil Antonín Vodseďálek z č. 87 bez poli. Narozen 21. 2. 1841 zemřel 29. 5. 1899.
První medián ve vsi a též zahradník. Manželka Anežka roz. Hásková z Vysokého. Synové: Miloslav a Antonín a František doktor v Roudnici a dcery: Františka provd. Rohnová ve Vysokém,
Anežka Nosálová též tam a Pavla Johnová v Jablonci N/Nisou.
Syn Miloslav Vodseďálek též zahradník manželka Marie z Nedvězí. Syn Věnceslav a Miloslav.

### **Č. 11 Na Krumpešti**


Krumpešť znamená nedobytný pozemek tj nějaká břila.
Zde mi jest první znám chalupník Josef Makovec z Vysokého.
Po něm jeho syn Václav Makovec rozen 1777. Manželka Anna. Dcera Marie jíž si vzal Antonín
Michálek z Vysokého dcera Anna Marie provdaná Poláková č. 4. Karolína, Františka a Antonie.
Poslední byla ve Vysokém.
Michálek po smrti první ženy vzal si vdovu po Václavu Vodseďálkovi č. 10 s níž měl dceru
Anežku provdanou za France Koldovského č. 16. Jeho nevlastní syn Jan Vodseďálek když se stal představeným zasadil se o to že udělalo hejtmanství Michálka posilákem. To ovšem nebylo jako
dnes. Když pro někoho psaní měl, nosil ho tak dlouho u sebe až toho dotyčného náhodou potkal.
Michalkovu dceru Annu si vzal Franc Liška švec z č. 19. Synové: Frant. švec, Ludvík koralář č. 63
Antonín a Emanuel rolník ve Třiči. Dcery Marie a Anna na Novém Světě. Liška se odstěhoval na
Šumburk kdež zemřel 1885 co obecní žebrák.

Od něho koupil č. 11 Josef Ducháček z Roztok jenž zde řezničil viz č. 14.
Od něho zase as r. 1883 Antonín Turpiš jenž zde řezničil a měl zde hospodu.
Byl z č. 4 nyní ve Vysokém. Viz č. 4. Turpiš též koupil od Anežky Čermákové č. 93 onu dlouhou louku pod domem až k Vystrkovu jenž patřila původně k č. 14.
Od Turpíše koupil r. 1895 za 1 100 zl. Josef Slavík tak zv Korábu ze Třiče.
Ten zde nebydlel ale měl zde nájemnice: Anežku Bažantovou ze Stromkovic a Anežku Pitrmanovou z Benecká. r. 1902 č. 11 prodal.


Koupil to od něho Josef Turpiš zvaný Turpíšek z č. 70. Viz toto. Ten byl obecním sluhou. Ten též koupil od Antonína Žanta z Ruprechtic pole na Vršťalově od č. 94. Zemřel r. 1908 a po něm do
r. 1911 vdova Anežka Turpíšová.
R. 1911 koupila chalupu Anna Polouprutská manželka Františka pekaře v č. 98. Když semilského žida ošidili tak si toto koupili. Proto nemůže míti Polouprutský zápis. r. 1913 prodali výše uvedené
pole Frant. Housovi č. 75. Vystavěl r. 1913 na obci Jakub Stínil a po něm r. 1744 syn Jakub Stínil a po něm r. 1790 Jos. Makovec.

### **Č. 12 Na Pustině**


Tento název prý pochází od toho že až sem oklikou okolo Vysokého zasahoval pohraniční les. Jan
Pátek vystavěl r. 1702 Václ. Večerník r. 1713 Jakub Kučera r. 1735, Jakub Šimon Kučera.
Asi r. 1740 vystavěl zde Adam (Tobiáš?) Holán z č. 19 chalupu. Po něm jeho syn Matouš Holán.
Po něm jeho syn Franc Holán nar. 7. 1. 1779. Manželka Barbora 18. 9. 1782. Syn Josef, Šimon, dcery:
Mathilda proudaná Kučerová ve Třiči. Zemřela u Staru. Anežka Vodseďálková č. 87, Anna Kurfirstová č. 25 a Barbora. Tento Fr. Holán šel do Uher a na cestě zemřel. Jeho syn Šimon byl doktorem a léčil podle herbáře. I uvařil jednou lék a uživ ho otrávil se.
Josef Holán zvaný: Strejc Pustina. Jiného o něm nevím. Od něho koupil Franc Marek rolník z č. 73. Manželka Marie dcera Marie, Karolina a Pavla.
Franc Marek poslední potomek rodu na němž prý kletba spočívala. Byl velký čtenář a nevěrec.
Měl prý podobu jako M. Jan Hus. Jednou postavil na zlost faráři jenž kopřovím do školy chodil, na komín hrnec a naň křížek ale odbručel to v arestě. Později přestoupil na evangelickou víru a býval
u něho pastor z Křižlic a proto když zemřel na Malé Horce co žebrák vyděli v tom hloupí lidé prst
Boží. Též býval u Čeňka Zemana č. 1 ve Stanově (viz str. 32)
Se ženou souseda Lukše měli žertem ujednáno že kdo dříve zemře, přijde druhému pověděti jak jest na onom světě. I zakrátko zemřela Lukšová při porodu. I vypravuje Marek. Ležel jsem ale nespal. Měsíc svítil že bylo jako vedne. I přišel k němu duch Lukšové a praví. Franc spíš? Né, dí Marek.
Buď tedy tak dobrý a řekni mému by dal bábě soudek bramborů. Já jsem ji je slíbila a on o tom neví.
Po té zmizela. Teď teprve Marka hrůza obešla a do rána neusnul. Ráno vykonal co slíbil a Lukeš jenž o ničem nevěděl bábě brambory dal. Od té doby věřil Marek v život posmrtný.
Filip Novák učitel ve Lhotě u Semil a ve Sklenařicích. Rodák z č. 46. Koupil tuto chalupu až co pensista. Manželka Barbora z Podhrádi (Jičín).
Jan Novák Filipa bratr ujal tuto chalupu s pohledávkou obecní pokladny 130 zl. a výměnkem
Barbory Novákové dne 20. 4. 1880.
Josef Novák syn Jana rodák z č. 20. Ujal to od otce r. 2. 6. 1882. Tomuto se jednou ztrácelo dříví.
On vydlabal několik polinek a nasypal do nich střelného prachu a zadělal to k nepoznání. Potom
Janu Kobrovi č. 56 rozházelo kamna. Také postřelil Josefa Nováka č. 2 jenž mu kradl v noci na poli žito. I. manželka Anežka II. Marie. III. Anna syn Bohumil.


**Č. 12 Na Pustině**

_(původně tento zápis za chalupou Antonína Kolišovského č. 2)_
Michal Syrovátka tkadlec z č. 3. Manželka Karolina roz. Kučerová ze Třiče, dcera Emilie provdaná
Lukšová na Nov Světě. Michal byl voják a do smrti měl vojnu v hlavě.
Karolina Honáková. Po smrti Syrovátkové r. 1903 vzala si vdova Melichara Honáka tkalce z Pasek. On k tomu vystavěl r. 1919 novou stodolu. Dcera Růžena.


### **Č. 13 U Pátku**

První mi známý majitel tohoto gruntuje jest Jiří Kovář. Po něm od 1610 Pavel stránský z Olešnice.
1654 na to Jakub Pátek a 1713 Václav Pátek a po něm syn Václav Pátek.
R. 1786 byl grunt rozdělen bratrům Václavu Patkovi a Pavlu Pátkovi.
Václav Pátek narozen 1772 manželka Marie narozená 1772. Syn Franc dcera Marie. Pavel měl manželku Marii a dceru Marii a syny Pavla France a Josefa. Václav odkoupil díl bratra Pavla a postoupil její dceři Marii provdané za Ignáce Jandu z Jeseného. Ten si vystavil č. 80 r. 1817.
Po Václavovi syn Franz Pátek narozen 1790. Od něho koupil Ignác Janda pro syna Josefa. Rozbořil toto dřevěné stavení a stavěl od kamene nové. Ale pro nedostatek peněz zůstali zdi po tři roky vyhnané a víc nic. Teprve Josef Janda to r. 1863 dostavěl. Jeho manželka Anna dcera France Koldovského č. 10 ze Stanova. II. Anna dcera Jana Nováka č. 20. Syn Josef a dcera Anna.
Asi 1870 koupil tuto živnost Franz Šalda z č. 3. Jeho žena Alžběta měla č. 72 a on zde hospodařil sám. Jenže mu jeho synové kdeco mohli ukradli. On sám byl zloděj a náramný protiva a lhář. Jeho
proklínání bylo příslovečné. Duše nepravá. Tak příkladně vypravoval. Vy jste Vodseďálku nebyl v Londýně? Hm, to né. To já byl s naším pekařem. To máte takový hrozný město na moři na trámích.
Když má přijíti bouře přijdou takový čtyři hrozný chlapi a točí klikami a vyšroubujou Londón nad vodu. O jeho příhodách se musím zmínit na místě jiném. Když prohospodařil, koupila to v dražbě
Okr. Hosp. záložna jenž měla nejvíce pohledávek. Ta to měla do r. 1912. V tomto roce koupil pozemky za doly Jaroslav Hevák z Vysokého. Na vrších Pavla Petrušková č. 18 a dům se zbytkem polí František Novák zedník z č. 51. Ten když stavení uvedl do pořádku musel na vojnu a tam r. 1917 ve Vídni zemřel. Stavení bylo po Šaldovi velmi zničené. V chlévě půl klenby spadené. Po něm vdova Františka
Nováková roz. Škodová z Dušnice. Syn Karel a dcera Marie. Novák měl přezdívku či příslotek Franta
Klepaču. Kopal též pumpy: byl náramný dříč. K vdově Novákové se přiženil Jan Hartig z Dušnice.

### **Č. 14 U Ducháčku**


První majitel této chalupy jest mi znám r. 1654 Václav Tarant. Potom r. 1713 Matěji Halička. Od této chalupy nejspíše vzniklo č. 11.
R. 1787 Josef Novák. Syn Franc v č. 59 dcera Anna. K dceři Anně rozené r. 1779 se přiženil Václav
Hladík z Blanska. Tento byl švec (odtud název už Ševců) a že byl na vojně udělali ho učitelem. Rozen r. 1777. Syn Josef zedník v č. 52 a Václav poddruh v č. 18 dcera Anna Kateřina provdaná za Jana
Karlasa č. 91.

R. 1834 koupil tuto chalupu Josef Neťuka učitel z Vysokého. Učil zde do své smrti 26. 6. 1843.
Škola zde byla pak až do r. 1858 v nájmu. Neťukova manželka Marie roz. 1792 roz. Polouprutská č. 65. Syn Franz. Dcera Anna na Dušnici a dcera Marie provdaná za Josefa Hotovičku č. 67.
Ten prodal asi r. 1855. Koupil to Antonín Šanta z Jeseného. Ten byl náruživý pytlák. Po jeho smrti r. 1860 vdova Anna Žantová, dcera Josefa Hlůže č. 59. Syn Antonín profesor v Telči na Moravě.
Dcera Karolína. Ta se provdala za Josefa Housu tesaře z č. 26. Ten zde zavedl hospodu r. 1871 ale nešťastně šenkoval. Byl za 8 let hotov. Nejdříve prodal za 100 zlatých louku pod č. 11 Janu Čermákovi č. 93. Později za 1 400 zl. ostatní. Dcera Karolína a syn Antonín.
Josef Ducháček řezník, šenkýř. Též rádní. Viz č. 11. Říkali mu Stará Koza. Manželka Marie dcera
Víta Slavíka č. 29. Synové Josef č. 49, Frant. ve Vysokém, Rudolf na Moravě, Oldřich a Jaroslav jehož v Helkovicích u muziky rozpárali. Dcera Žofie provdaná Havlíčková ve Třičí. Po smrti svého tchána
zdědil chalupu č. 29.


Po jeho smrti r. 1921 syn Oldřich Ducháček jenž si r. 1910 vystavěl před domem kovárnu. Manželka Božena z Vysokého dcera Božena provdaná za Frant. Svatého ze mlýna.


Oprava podle staré gruntovní knihy z roku 1700
Vystavěl na obci r. 1708 Mikuláš Čermák a od něho koupil hned ten samý rok Tobiáš Holán a po něm r. 1728 ujal tu chalupu pustou Daniel Čermák a od toho ji koupil hned ten samý rok Václav
Hladík a po něm jeho syn Václav Hladík roku 1772 a po tomto Josef Novák do gruntu Václava Hladíka r. 1780 kterýžto ujal chalupu r. 1799 a po něm syn Václav Hladík 1828

### **Č. 15 U Přidanu**


První majitel tohoto gruntu Mikuláš Sedlák. Po něm jeho syn Matěj Sedlák jenž si vyměnil svůj grunt za grunt zvaný později Vršťalu r. 1614.
Tomáš Deštků z nynějšího č. 20. Po něm jeho syn Matěj Tomášek či Tomášku. Jeho otec asi malé postavy a proto změna příjmení. Byl prý rychtářem.
R. 1670 Jan Urbánek z č. 20. r. 1671 Václav Polouprutský z Vysokého. Po něm syn Jakub Polouprutský jenž si koupil chalupu v Potocích. O grunt se rozdělili r. 1746 bratří Jiří a Daniel Polouprutský. Na završí tohoto gruntu jest pole zvané u Lomu (viz str. 23) z tohoto jest lámán kámen na vysocký kostel.
Po Danielovi syn Václav Polouprutský jenž měl též polovici gruntu Vitošova. Synové Franc č. 15 narozen 7. 6. 1786 s polovici pozemku a Josef druhý díl pozemku bez domů.
Franz Polouprutský se vypůjčil r. 1823 od obce 140 zl. jenž byly zaplaceny r. 1882. Synové Franc,
Josef, Adam, Václav a Antonín velicý pytláci u nichž na jiném místě promluvíme. Měli příslotek
Koldové ale nevím od čeho to.

Po něm Václav Vodseďálek a Antonín Novák z č. 79. o prvním nevím nic a o druhém né mnoho.
Novák měl syny Antonína, Josefa a France a dcery Marii a Annu a Vodseďálek syna Josefa a Adama.
Od nich koupil r. 1839 koupil Franc Žanta ze Stanová od Přidanu. Tento byl vzorný hospodář ale náramný lenoch. Celé léto chodil v kožichu. Též léhal na slunci na peřině. Když slunce přešlo a on
se ocitl ve stínu přelezl po čtyřech a peřinu táhl za roh za sebou. Pro syna France koupil č. 93 a pro
Antonína 1/2 čísla č. 94. Dcery Anežka provdaná Čermáková č. 93. Marie Kobrová č. 77 a Anna.
Žanta jenž celý život nezastonal zemřel r. 1890 stár 75 let. Byl to moc žertovný člověk. Jeho žena
Františka dcera Jana Housi č. 27.
Josef Žanta syn manželka Marie dcera France Bouzka č. 65. Syn Josef, Jaroslav ve Výchové a dcera Pavla jenž zemřela r. 1920. Tento ujal od otce za 600 zl. a od bratra Antonína punčocháře v Ruprechticích koupil pole na Vršťalově završí. As r. 1895 prodal synovci Josefu Čermákovi pro
veliké sváry s tímto a koupil si ve Vysokém Pohlovo. Prodal to za 4 500 zl.
Nový majitel Josef Čermák č. 93 syn Žantovi sestry Anežky přepustil to zrovna svému bratrovi ale pole od kdysi č. 20 si nechal.
Frant. Čermák rodák Ruprechtický z č. 93. Manželka Pavla dcera jeho strýce France Žanty rolníka v Ruprechticích č. 243. Dcera Pavla zemřela 1919. Syn Karel.


Oprava podle staré gruntovní knihy z 1700
Po Václavu Polouprutským synové Václ. a Jakub 1/2 r. 1701 a druhá 1/2 r. 1708. Po Václavovi r. 1737 syn Daniel Polouprutský a po něm r. 1772 syn Václav Polouprutský č 15 a po tomto synové Jos.
a Václ. Polouprutský r 1790.


### **Č. 16 U Javůrku**

U tohoto stavení stával javor a od toho přezdívka jména osadníků potom Javůrci. Vystavěl toto stavení na 1/2 gruntu Sedláková r. 1746 Jiří Polouprutský syn Jakuba č. 15. Po něm jeho syn
Adam Polouprutský konšel. Jeho žena dcera Isidora Nováka č. 28. Pro syna Adama vystavěl č. 65 a dal mu 1/2 pozemku a syn Franc Polouprutský rozen 12. 11. 1792 prodal a šel do č. 37 za podruha.

Koupil to Franc Koldovský z Pasek rozen r. 1779 manželka Marie dcera Adama Nováka č. 76. Syn
Franc. Tento Franc Koldovský I. měl nemanželského syna Petra s Kateřinou dcerou Jana Housi č. 26.

Franc Koldovský. Manželka Anežka dcera Antonína Michálka č. 11. Syn Franc učitel dcera Anna ve Třiči, Marie ve Lhotě pod Troskami. Anežka ve Třiči. A syn Antonín. Franc Koldovský hrál na
basu.

Antonín Koldovský byl 24 let obecním starostem a též pokladníkem Okres. Hospodářské záložny. Tehdy se zaváděla korunová měna. Franc Housa č. 27 přinesl do záložny 500 zl. Koldovský napočítal 500 K. Housa to zpozoroval teprve doma když se podíval do knížky ale potom již nic
nedokázal. Koldovský byl též majitel Zlatého záslužného kříže. Ráno když vstal nejdříve klekl u lavice a se modlil a když vstal nadával lidem žebrota. Mělť 20 000 zl. na kapitále.
R. 1892 chtěl staviti ze základu novou stodolu ale peníze ve Vysokém prohrál v kartách a tak opravil jen starou. (Dříve měli stodolu společnou s č. 65.) Narozen 14. 6. 1848 zemřel 25. 4. 1911.
I. žena Anna dcera Adama Vodseďálka č. 75. Syn Antonín rolník č. 75. František obchodník skleněným zbožím v Jablonci N/Nisou. Zemřel v ústavu choromyslných.
A Jaroslav jenž se utopil v Žitavě (Sasko) II. žena Barbora z Buřan která měla 3 000 zl. věna. Proto když se podruhé oženil byl o něm kdesi přilepený hanlivý plakát. Mezi jiným stálo:


_Kdyby tak byla každý rok někde vdova,_
_By pomohla Javůrkovi z hnoje znova._


Syn Oldřich profesor v Kolíně. Co důstojník ve válce 1914 – 1918 veliký tyran vojska.
Syn Karel Koldovský majitel č. 16. (Koldovští jsou šlechtického původu polského. Dle pověsti přišli prý sem tří bratří z Polska a sice Pavel Koldovský do Stanova, jeden do Držkova a jeden do
Pasek. Přišel na to Florián Koldovský ze Stanová č. 45 ale přímých důkazů není.


Oprava podle staré gruntovní knihy z r. 1700
Od Adama Polouprutského koupil 1/2 jeho usedlosti bratr Josef (č 65) a po Adamovi r. 1805 syn Jan po němž koupil ve dražbě za 3000 zl. Franc Koldovský r. 1821.

### **Č. 17 U Koucku**


Tuto chalupu si vystavil r. 1709 Jan Koutský podruh na obci. Po něm jeho syn Jakub Koutský k jehož dceři Kateřině se přiženil Václav Vodseďálek syn Daniele Vodseďálka č. 53.
K jeho dceři Kateřině se přiženil Josef Liška z Popelnic. Ten byl vysloužilý voják a dělal přády.
r. 1850 byl u toho stavení ještě dřevěný komín. Tehdy nařídil Cis. král Podkrajský úřad v Semilech pro nebezpečí ohně jeho odstranění. Synové: Josef (ve Vysokém), Vincenc pilnikář v č. 60, Václav
ve Vysokém a Franc a dcery Anna a Marie.


Franc Liška syn tesař I. manželka Anna rozená Vodseďálka z Vysokého. II. Františka že Sklenařic. Syn Josef švec v č. 66 a Frant. Josef Liška I. byl živ 90 let a před smrtí čtyři roky slepý. Na pozemku č. 17 co stojí nyní škola byl lom.
František Liška krejčí, manželka Františka dcera France Polouprutského č. 19.
Syn František truhlář dcera Františka. Jeho otec Franc koupil pole na Vysocku na Davidově zvané Okrouhlík a pole od Josefa Polouprutského č. 78 na Spáleništi.
R. 1903 na něm vlož. čís. 48 pozemk. knih starovesk knihovně připsané Fr. Liškovi vázne pro
Annu Svatou z r. 1846 výměnek.
O tři linky výše jest chyba. Má státi. od Josefa Svatého č. 78.
Po smrti Františka Lišky r. 1922 ujala chalupu vdova Františka Lišková. Její dcera Frant. provdaná za Jos. Jandu č. 80 a po rozvodu za Jos. Martince z Helkovic řeznického ve Vysokém a po matčině smrti r. 1929 ujal chalupu ztenčenou o Okrouhlík jenž koupil Frant. Kobr č. 56, aby měla Františka
věno, syn Frant. Liška. Jeho žena Božena roz. Tarantová z Roprachtic.

### **Č. 18. U Petrušku**


Starší: V Holánově chalupě. U Lupáků. Též ve Vile. První Fr. Polouprutský.
První se zde připomína Josef Polouprutský z č 15. Po něm Václav Čermák rozen 13. 6. 1770.
Manželka Františka. Syn Franc, dcera Františka jenž měla dceru Františku. Hevák zde byl před
Čermákem.

Václav Hevák 13. 6. 1771 dříve rolník 1/2 č. 20. Byl tak náruživý pytlák že když ještě v č. 20 chleba měl v peci nasázený a vzpoměl si na srnu hned nechal chleb chlebem a běžel s ručnici do Končin.
Byl též pašerákem. Toho času byl veliký trest na přenášení jehel z Pruska. On ale tyto hlavně přenášel. Tehdy byl ve Vysokém oberpolicajtem (tajemník) nějaký Špika. Hevákovi chodila žena
naproti. Tak v. Landvaši o tom zvěděli a chytili jí a přivedli ve Vysokém do kanceláře. Hevák chycen na cestě a přiveden též tam. Vida ženu sedící u dveří hodil ji rukavice. Ona jsouc propuštěna šla
domů. Jeho zavřeli ale nic u něho nenalezli neboť jehly byly v těch rukavicích. Tedy ho propustili.
Jednou prý jim utekl a honili ho po kolik neděl po Staré Vsi, Ruprechticích a Boskově. Později šel do Prahy do vápenice a č. 18 měla od něho obec spachtováno pro školu za 20 zl. šajnu ročně. Zemřel v Praze.
Franc Čermák syn Josefa Čermáka č. 22 dával na stavi a byl školním dohlížitelem.
Manželka Marie dcera Václava Heváka. Synové: Kristián rolník č. 22. a Franc zedník v č. 71 jenž byl velký outrata. Dcery: Marie pod Boskovem a Anna provdaná Štěpánková v Boskově.
Jáchim Vodseďálek z č. 79 Koupil od Čermáka. Po něm syn Franc Vodseďálek. Jeho manželka
Marie z Jeseného. Jeho syna Antonina ještě co chlapce zabil Frant. Svatý syn mlynáře. r. 188 tento domek vyhořel. Ten Vodseďálek měl přezdivku lupák. Po Vodseďálkovi zdědila domek jeho sestra
Anna Jandová z Ruprechtic. Vlastně spáleniště né domek. Ta to postoupila své dceři Pavle provdané za Jana Petrušku z Vysokého.
Pavla Petrušková. Děti: Božena, Pavla, Vladimír, Vlasta, Zdeňka, Bohuslav, Rudolf, Božena,
Zdeňka, Miloslava, Miloslava, Zdeňka a to ještě všecky nejsou. Zůstali z nich však pouze tři.
Po smrti své ženy ujal domek Jan Petruška stavbvedoucí. Ten vystavěl r. 1908 novou stodolu.
Koupil pole od č. 75, 13 a 51. On vystavěl dům znova na způsob vili. Druhá žena Marie jenž přišla do chudobince. Pole od č. 13 Petruška prodal Hevákovi jenž vyměnil s č. 80.
R. 1928 po otcově smrti ujal chalupu Vladimír Petruška jenž prodal pole od č. 75. Pavle Svárovské č. 23 a dům od něho koupil Jaroslav Udatný z Dušnice a od tohoto Marie Řehořková jejíž můž


Daniel zde zavedl krám a pole od č. 51 od nich koupil Bohusl. Novák č. 57 a dům Božena Kobrová žena Ladisl. Kobra č. 81.

### **Č. 19 U Berku**


Starší příslotek u Holánu.
R. 1620 koupil od Matěje Sedláka 2/3 jeho gruntu Jan Michálek a vystavěl dům nyní č. 19. Musel však pro svou evangelickou víru utéci za hranice a do r. 1660 byl grunt neosazen. Tehdy se oběvuje
na gruntě Ondřej Holan. Po něm Jan Holán či Jiřič. r. 1707 bratří Jakub Holán a Daniel Holán či
Jiřič. Po Danielovi jeho syn Jan Wečerník (jak tohle přijde nevím.) Majitel 1/2 gruntu po Jakubovi jeho syn Jan Holán majitel druhé 1/2 gruntu a č. 63.
R. 1790 syn Jana Franc Wečerník a Barbora Stránská * 1786. Po nich r. 1826 Josef Wečerník a Vít
Jakuba. Večerník vyměnil si svou polovici s Jiřím Berkou č. 63. Berka Jiří byl z Haratic. Koupil též od Jakubi jeho díl. (Jakuba se usadil v Helkovicích). r. 1834 prodal Berka 1/2 Josefu Habovi za
920 zl. a za nedlouho ostatní Josefu Polouprutskému č. 65. Josef Haba a Josef Polouprutský.
Haba byl z Olešnice Navarovské a o Polouprutském viz č. 28. Haba za nějaký čas prodal. Koupil to Josef Stěhula z Haratic. Tento měl padoucnici. Jednou ho napadla na slivě vylezlého. Jemu se
však ruce tak pevně kolem větve semkly že se nepustil. Jeho žena Marie s Polouprutským se často hádali měliť do spolku i sekeru.
Od Polouprutského koupili Josef Vedral. Stěhuluv švakr z Haratic. r. 1865 vystavěl znova stavení zděné. Staré a velmi sešlé bylo větší a bylo blíže k Holánovem. Koupil též od švagra Stěhuly něco
z jeho se stavením. Ostatní dokoupil Franc Polouprutský č. 20. Vedral zde zřidil též hospodu. Měl zpachtovanou myslivost a nic nedál ani nikdo z jeho rodiny a tak že se zadlužil. Ještě u něho přišli
o peníze. Jako Jos. Večerník č. 20 o 100 zl. a též Krist. Čermák č. 22 též o něco. Manželka Barbora
Vedralová. Syn Josef hajný už Žel. Brodu a franz cihlář v Roztokách. Dcera Marie též tam a Barbora v Podmoklicích. Vedral si koupil v Roztokách Šimčovo a jeho žena přišla konečně na obec.
Franz Polouprutský syn france Polouprutského č. 20. Dokoupil to ostatní. Žena Marie dcera france Petráka z Přivlaky. Dcera františka provdaná v č. 17. Lidmila provd. Strnádková v Ruprechticích, Augusta Martincová v Helkovicích. Božena Hloušková č. 95. Syn Bohumil sedlář na Smržovce. Frant. v č. 98 pekař a Bedřich.
Bedřich Polouprutský ujal od otce 1. 6. 1920 žena Marie roz. Strnádková z Ruprechtic. Dcera
Marie Anna Milada syn Bedřich Zdeněk.


Majitelé č. 63 podle staré gruntovní knihy z r. 1700.
Jiří Čermák, r. 1716 syn Jan Čermák, r. 1755 syn Jos. Čermák a r. 1784 syn Fr. Čermák

### **Č. 20. U Vršťalu**


Tento grunt zaujímal původně nynější 3 role Vršťalovu, Berkovu a Holánovu. Nynější cesta byla jen pod Kopec. Hlavní cesta byla při Sedlákové mezi. Stodola stála nad domem na poli jenž patří k
č. 94. Ona rovinka byl ke stodole výjezd. První známý držitel gruntu jest r. 1614 Tomáš Deštku. Po něm Matěj Sedlák z nynějšího č. 15. Ten prodal 1/3 pozemku se stavením Janu Urbánkovi synu
Urbana Patočky z nynějšího č. 53 druhé 2/3 Janu Michálkovi. Potom Pavel Rod o němž nám nic


známo není. r. 1686 Jan Hevák či Vršťala s Havírny. Ten dům co z něho byl Hevák stojí na kopci a pod ním je štóla. Tedy na Vrchu štóly. r. 1727 jeho syn Jakub Hevák. Po něm r. 1775 syn Adam
Hevák a pro bratra france vystavil na obci domek č. 62.
Po Adamovi synové Franc Hevák a Václav Hevák. Václav prodal svoji 1/2 Josefu Polouprutskému z č. 18. Viz č. 18. Franc nar. 1777. Synové Josef, franc a Antonin.
R. 1822 vystavěl si Polouprutský na své 1/2 dům č. 94 a polovici stavení koupil Hevák. Josef Hevák syn jenž si vyměnil živnost s Janem Novákem č. 46. Pozdějí zvoníkem.
Jan Novák upadl do dluhů a musel svému největšímu věřiteli Franci Hevákovi č. 62 r. 1844 postoupiti 1/4 gruntu pro jeho zetě France Polouprutského z č. 71 a r. 1851 druhý díl Franci Wečerníkovi z č. 51. Franc Wečerník a Franc Polouprutský.
R. 1855 dne 31. března koupil od Wečerníka za 1325 zl. jeho díl Josef Wečerník z č. 39 jeho bratranec (Franc Večerník se usadil ve Třiči). Manželka Anna dcera Josefa Hladíka podruha č. 47.
Synové: Josef viz č. 98. Frant. mlynář ve Velké Řetové Ústí nad Orlicí. Antonín č. 66. Čeněk, Jaroslav chalupník č. 120 na Bukovině u Turnova, Václav zemřel. Dcera Anna zemřela. Josef Wečerník dával
též po několik let korale navlékati. Franc Polouprutský. Žena Marie roz. Heváková. Syn franc v č. 19.
Josef, Antonín truhlář v Bavorsku. Dcera Marie provdaná Polouprutská ve Vysokém a Anna provdaná Vodseďálková č. 79. Josef Wečerník a Josef Polouprutský. r. 1880 dne 13. července koupil Josef
Wečerník od Josefa Polouprutského truhláře za 1300 zl. jeho polovici a Polouprutský si koupil č. 78.

Po smrti Josefa Wečerníka dne 13. listopadu 1895 ujala usedlost vdova Anna Večerníková.
Tehdy na tom bylo 790 zl. 8 krejcarů dluhu a dne 5. července si vypůjčila z Obecního chudého ústavu 650 zl. na podíli třem zletilým synům.
Dne 12. října r. 1901 ujal od matky Čeněk Wečerník rozen 19. 1. 1877 za 4 600 K (pohledávka
Jaroslava Večerníka 627 zl). r. 1918 dne 22. ledna vyplatil Čeněk Wečerník Josefu a Čeňkovi Housovi č. 27 jejich pohledávku 1 350 K a dne 2. unora t. r. chudému ústavu 1300. r. 1910 přestavěl hoření světnici. Ve válce 1914 – 1918 byl dva roky v jednom kuse v bitevní čáře. Manželka Marie dcera
France Žanty rolníka ze Stanová č. 32. Syn Jaroslav. Nynější výměna usedlostí 5 ha 77 a. Výměra původního gruntu 27 hektaru.

### **Č. 21 U Housičku**


R. 1749 vystavil tento domek Vit Polouprutský. Starší název Čermáková chalupa. Po něm Franc
Čermák rozen 1782. Potom to Štěpán Čermák č. 63 snad příbuzný France. To bylo stavení dřevěné.
Od Čermáka koupil Franc Vodseďálek č. 75 a tento vystavěl od kamene. r. 1845 stavěl Franc Vodseďálek č. 75 pro syna Vita nad Stráni nad č. 92 na poli domek. Ale že neměl povolení ku stavbě nenechali ho dostavěti a on to rozboural a přistavěl to k č. 21. Takže byl chlév přestředkem stavení.
Jan Vodseďálek syn jenž koupil pole na Roztočtě jenž má nyní č. 22. Manželka Marie dcera Adama
Nováka č. 76. Synové: Josef, František, dcera Marie a Františka provdaná Hajnová. r. 1860 prodal
Vodseďálek jenž byl velký lakomec a mnoho peněz zde náskládal. Tomáš Novák šenkýř v č. 10 to koupil. Že se však nepohodli o 50 zl. rozboural Vodseďálek onu světnici výše uvedenou a odvozil
kamení na Skálu již si koupil. Po Novákové smrti r. 1863 vdova Anežka Nováková roz. Martincová z Roztok prodala to r. 1864 za 556 zl. Koupil to Franc Housa zedník č. 26 zvaný Housiček. dříve
podruh v č. 87. Manželka Karolína dcera Adama Nováka č. 76. Syn František, dcera Františka provdaná za Jana Vodseďálka koláře ve Vysokém. Karolína Housová to postoupila r. 1892 synu Františkovi za 380 zl. František Housa stodůlku jenž u toho byla t. r. rozboural. Kvůli silnici přišlo toto


číslo roku r. 1893 o 1/3 obecního pozemků. Frant. Housa krejčí člen obec. výboru, rozdělovatel aprovisace v r 1915 – 18 nar. 27. 4. 1861 zemřel 13. 2. 1922. Pokoji popeli jeho.
Žena Barbora roz. Kořínková ze Zdechovic u Přelouče. Synové: Stanislav faktor koralář, Alois a Boleslav švec. dcery: Marie provdaná za Václava Týla na Příchovicích a Stanislava za Roberta
Palmu v Tanvaldě. Barbora Housová vdova ujala domek r. 1922.
Cena domků 4 000 K podle obhadu r. 1922
350 zl. podle Trh. Smlouvy r. 1863
Tento Frant. Housa jenž se psal Franz byl veliký milovník starožitností a zůstala jich po něm pěkná sbírka.


Oprava podle staré gruntovní knihy z r. 1700
Vystavěl Jakub Polouprutský z č. 13 a po něm r. 1781 syn Vít a po tomto r. 1791 syn Josef po němž ve dražbě koupil za 150 zl. Fr. Vodseďálek č. 75 a r. 1804 a po tomto r. 1839 syn Jan.

### **Č. 22 U Čermáku**


První majitel tohoto gruntu byl Jan Čermák a po něm 1654 jeho syn Václav Čermák. Po Václavovi syn Jan Čermák. Po něm Václav Čermák jenž měl dva syny jimž grunt rozdělil. Josef Čermák č. 23
a Václav Čermák č. 22. Václav stavení r. 1740 opravoval. Syn Josef narozen 1778 zemřel 1847 a Václav v č. 18.
Josef Čermák r. 1820 představěl dům z kamene. Dříve bylo stavení roubené a velmi rozsáhlé. To jest nejlépe vyděti na oné rovince nad č. 21. Pod dubem u cesty nahoře byl sklep jenž měl se stavením jednu střechu. Sýň byla tak veliká že v ní měli tři veliké almary a na celou zimu dřívi. Když to
stavení již shnilé sbořili a stavěli ze základů nové přišli na jakési staré peníze. Když je prodávali židovi řekl jim tento. Ty peníze jsou starší než váš Kristus. S tím stavením to bylo vlastně takto.
Po zboření č. 22 jehož stavební parcela přišla při rozdělení gruntu na čtyry díly k č. 23 měl jsi Josef
Čermák vystavěti dům na poli za č. 84. Jemu se ale zdálo že by byl stranou a že by k němu nešel nikdo na pobyt a proto pozemek po č. 22 koupil zpět a dům vystavil znova. Tento Jos. Čermák zemřel náhle. Když ho oblékli do rubáše a dali do rakve kterási žena mu dala pod nos kytku. Tu on
oživnul. Jak se v rakvi posadil celé shromáždění ze světnice uteklo. Byl prý ještě nějakou dobu živ.
Syn Fran narozen r. 1798 č. 18, Michal v Hamřišťatech a Josef Čermák hospodář na č. 22. Manželka
Kateřina roz. Kučerová z Benešova. Ujal od otce r. 1849 ale že na vojně spáchal nějakou faleš měl usedlost připsánu jeho švakr Josef Hlava z Benešova. Byl u Čermáka za schovance Kristián Čermák
z č. 18 jeho synovec. Po smrti strýce měli to dostati synovcové bratří Kristián a Franc. Kristián ale strejce přemluvil, aby mu to dal celé. Tak se i stalo. Vzal si vdovu po strýcovi. Za povolení sňatku
tohoto musel Kristián dáti 50 zl. na varhany. Ona ho teta vlastně k tomu přiměla neboť on sy chtěl vzíti Marii Markovou. Po smrti I. ženy jenž byla kolik let slepá vzal si Kateřinu Novákovou č. 55.
Kristián Čermák měl slušné jmění ale k stáru dluhy. Zemřel stár 75 let r. 1914. Po něm to ujal nemanželský syn jeho schovanky Marie Štěpánkové z Boskova a Antonína Koldovského č. 75 Antonín Štěpánek. Na to ho odvedli na vojnu a ve válce se dostal do ruského zajetí a pobyl též v bolševické armádě. Proto když přišel domů dostal přezdívku bolšovák. Jinak Tonda Čermáku. Mezi tím mu zde hospodařila jeho nevěsta Anna Rydvalová z č. 77. Syn Antonín, dcera Anna. Štěpánkova
matka se provdala za Josefa Vodseďálka ze Sklenařic nazvaného Joska slivovej. Ten byl veliký jedlík.
Snědlť teď po večeři ještě než šel spati dva dumliky. Ten Čermáka a byl chtě z něho vytlouci zápis ale nepodařilo se a musel do Sklenařic. Kristiánu Čermákovi se hospodářství slavně nevedlo říkali


lidé že tam není požehnání. On říkal že hluboko ruchati neplatí, lépe prý se pomodliti. Byl malířem a řezbářem. R. 1903 vázlo na č. 22 pro Polubenskou kostelní kasu z r. 1801 14 zlatých.

### **Č. 23 U Boudalováku**


Toto stavení vystavil r. 1779 Josef Čermák syn Václava Čermáka č. 22 na 1/2 gruntu tohoto. Po něm jeho syn Franc Čermák rozen 1783. Ženu měl ze Lhotky. Měl bratra Josefa rozeného 1785 jenž byl
hrbatý a Antonína. Tito tři byli hudebníci. Hrbatý hral na basu. Když hrávali v č. 48 kde byla hospoda měl hrbáček jen hlavu nad stolem. Na stole byl suk on vždycky po nich chmátnul mysle že to groš.
Dne 20. března 1832 koupil od Čermáka Franc Svárovský z Bohdalovic. rozen 4. 1. 1787. Žena
Kateřina 22. 1. 1793. Tento Boudalovák měl moc dlouhé prsty.
R. 1830 stavěl dům znova od kamene. Cihly dělal v lukách. To stavení dokud bylo dřevěné mělo chlév co jest nyní sklep. On zde chtěl míti hospodu ale nedostal povolení. Měl syna France a dceru
Barboru. Syn Franc Svárovský pekař. Manželka Anna roz. Svárovská ze Stanova. Měli jednoho syna france. Franc Svarovský když se oženil s františkou Polouprutskou č. 88 dal se do hry karet tak že
musel živnost ujmouti jeho nevlastní otec Adam Vodseďálek č. 75. jenž dluhy zaplatil, pole si vzal a zápis dostala Františka Svárovská. Svarovský byl mezitím 8 let ve světě a když se mu nevedlo vrátil
se domů a nádeničil. Jakmile dostal sebe menší část peněz hned je prohral. Jednou o masopustě dal všechny slepice zabíti a strojil podobným kumpánům hostinu. Tento když byl odveden k zeměbraně
byl za něho jeho otčím Vodseďálek ve Vídni u audience prositi, aby mu ho pustili domů ale všecko marno. Císař mu řekl že byl též vojákem. Svárovského děti: František mlynář v Bělé. Josef též mlynář.
Jaroslav v Saské Lužici. Dcera Pavla č. 23. Františka Hartlová v Maršovicích. Anna Stybliková v Jablonci n/Jiz. Marie a Lidmila provdaná za Františka Vodseďálka z č. 9 holiče. Po smrti své matky r. 1919 ujala chalupu dcera Pavla Svárovská. Otec mezitím odešel do světa a zmizel beze stopy. Když to r. 1842
dne 29. ledna ujal Fr. Svárovský od otce vázlo na tom: Výměnek pro Josefa Čermáka a jeho matku
Annu. Pro zádušní kapitál 33 zl. pro France Háska 50 zl. pro Adama Heváka NC20 [*], 20 zl. Tehdy to ujal za 500 zl.


Oprava podle staré grunt. knihy z r. 1700 č. 22
Po Václ. Čermákovi r. 1809 synové Frant. a Jos. Po Francovi syn Jos. a t. d. Od Jos. koupila r. 1811 syn Jos. a od tohoto Karel Farský r. 1817 rychtář od něhož koupil r. 1819 Fr. Zeman z Roztok a vystavěl č. 84

### **Č. 24 Na Kosnici**


Původně obecní chalupa viz str 5. Sklep stál nad domem jako u č. 39. a chlév byl co je nyní sklep.
Ten sklep rozboural Fr. Večerník. Do vystavění zvonice r. 1824 byl na střeše stavení toho zvonek.
Ten zvonek jež rakouský erár r. 1917 zabavil k válečným účlům byl z r. 1454.
První mi zde jest znám r. 1787 Vít Novák. Synové: Vit a Pavel a dcera Marie. Pavel byl 30 let na vojně. Před nim otec Daniel jenž to vystavěl.
Vít Novák. Žena Marie dcera hrobaře Nečáska z Vysokého. Rozena 1785. Syn Pavel, syn Vit


- zřejmě _na čísle popisném 20_


a dcera Marie provdaná za Šaldu č. 55. Vit syn zde měl do smrti výměnek soudek bramboru.
Byl podruhem v č. 10 chytal krtky a před smrti byl slepý. Tehdy měl od obce 1 zl. týdně. Jeho strýce
Pavla chytili na vojnu bylo mu 18 let. Když přišel po 30ti letech domů nikdo ho neznal. Byl kyrysníkem a veliké postavy.
V letech čtyřicátých koupil domek Josef Nesvadba z č. 74. Žena Barbora rozená Preislerová č. 33.
Syn Josef mlynář v Kuchelně kdež se r. 1873 zastřelil a františek zemřel. Josef Nesvadba zemřel r. 1855.
Barbora Wečerníková. Po smrti Nesvadby vzala si vdovce France Večerníka od ševcu. Ten byl moc veliký a také zlý člověk ale dosti lenivý. Každému nadával culik. Tak když mu zemřela dcera
Barbora, farář o pohřbu nečkal se mší. Když přišel průvod do chrámu a Večerník vyděl že farář se jíž ubírá prič, otočil se k ženě a zařval. Ty mě Barko budeš moci jít k tomu culikoj do kostela. On
a Josef Hlůže ze Stanova č. 10 se vyznamenali v pranici při stavbě kostela na Přichovicich as r. 1850.
Byl silák ale lenoch. U č. 24 bylo mnoho třešní. Ale on jednu po druhé porazil neboť stromoví nepřál říkaje že to vytahuje louku. Jednou jeho chlapci učitel nasekal pro neposlušnost. Večerník se sebral a do školy. Hned ve dveřích se ptá: kde je tá prasakramencká metla. A zhlédnuv ji u tabule
popadl ji. Učitel ji však také chytil. Jenže Večerník mu ji vytrhl a kantorovi nasekal. Též on nejvíce nadával když se stavěla silnice neboť přišel o velký díl pozemků. Přál tehdy Vodseďálkovi č. 75 jehož považoval za původce, aby skonati nemohl. Děti františek slejvač na vojně dělostřelec. Antonín
v Rovensku. Jindřich kominík v Kladně. Linhart krejčí v Tanvaldě. Dcera Anna, Julie v Teplicích.
Franc Večerník byl veliký kuřák a čedíval tak že lidé mysleli že tam hoří.
František Wečerník žena Karolina rozená Fuchsová z Lomnice. Syn františek krejčí. Antonín švec, dcery Barbora, Julie, Terezie.
Karolina Wečerniková vdova po smrti může r. 1918 jenž od r. 1922 zase zvoní na místě Josefa
Nováka č. 55.

### **Č. 25 V Pazderně**


Původně pazderna na lenk [*] č. 22. Potom to koupil as r. 1770 Petr Novák krejčí od Vojáku. Po něm jeho syn Jan Novák. Od něho ji koupil Petr Kurfirst z Boskova.
Značně mu ji opravil jeho tchán Vodseďálek krejčí. Od Kurfirsta koupil pazdernu.
Vit Novák krejčí z č. 28. Jeho žena Karolina dcera France Slavíka č. 48 zemřela od jeho ran. Též dvě jejich děti zemřeli v jednom týdnu. Od něho koupila domek pro syna Pavla a Tomáše, Barbora
Vodseďálkova č. 75. Pavel Vodseďálek zednický polír koupil od Josefa Marka č. 35 za 800 zl. pole.
r. 1871 prodal ono pole Housovi č. 27 a domek koupil za 350 zl. Franc Novák zedník podruh č. 31 jenž měl moc dlouhé prsty.
R. 1884 vyměnil s ním Josef Polouprutský č. 94 Novák přidal 650 zl. poněvadž u Vršťalova byly pole. Jeho žena Anna o tom nevěděla o tom nemluvila. A Polouprutský co kde neviděl to nevzal.
Jejich 6 dětí bylo postrachem celé vesnice. r. 1893 stal se hajným u notáře Holleye (revír Helkovice,
Roztoky a díl Stanova) Měl 15 zl. měsíčně. O zbrojní lístek musel notář žádati až do Vídně neboť
Polouprutský byl mnohokráte trestán. O jeho krádežích by byla celá kniha. Tak Housové č. 27 ho hlídali až jim půjde do lesa. On vida to oblékl se do nedělního a staré šaty vzal do uzlíku, pilku pod
kabát a místo do kostela do háje. Tam se převlékl a roští na Krčovště nařezav přenosil na Končalovo.
Jeho tchán Vit Polouprutský č. 28 mu to přivezl jako ze svého. Kamenem dohodil od Vršťalu k Vláškovem na střechu. Po smrti jeho ujala to r. 12. 11. 1922 vdova Anna Polouprutská.


- od něm. _lenken_ ?, zřejmě byla budova původně vázának k č. 22 jako sušárna (pazderna)


Syn Bohuslav zemřel r. 1912 v Rychnově u Jablonce utrživ v nějaké rvačce mnoho ran. Oni ještě o ničem doma nevěděli. V noci když všichni spali jen Josef hrbatý jehož trápil kašel né. Měsíc svýtil.
I sliší Josef otevříti dveře u síně, pak u světnice. I vešel bratr Bohuslav v bílém rouchu a políbil spící matku na čelo a zase zmizel. Ráno přišel telegrám o jeho smrti.
Syn Bohumil padl r. 1914 v Srbsku. Jaroslav v Libštátě přišel kostižerem o prsty. Obec. chudý.
Václav mlynář v kraji. Ludvík šikovatel, legionář u tělesné stráže presidentovi a Franta v Jeseném.
Tito se často s otcem a matkou právali a bylo podíváni když byli plni modřin. Tak se jednou hádali před volbami až rozbořili kamna. Podruhé zase večír u karet. Starý ležel už na posteli a nemoha to
déle vydržeti zvedl se země botu a hodil ji na lampu. Oni když se ocitli ve tmě šli spát.

### **Č. 26 V dolením Krčovi**


První majitel tohoto gruntiku byl Václav Řinda. Po něm r. 1617 jeho syn Duchek. Řinda. r. 1626 Matěj Vodseďálek jenž se pro evangelium vystěhoval ze země a grunt byl 48 let pustý. r. 1696 Jakub Kučera. r. 1714 Václav Blažek jinak Večerník jenž si později vystavil chalupu č. 31. Potom zda byli nějací Bratří Šebové. Od toho se říkalo ještě do r. 1850 u Šebu. r. 1776 Adam Wečerník z č. 39. Od něho koupil Jan Housa z č. 30. Tato role byla za vrchy jak jest ale po vrcha jen poloviční jak jest na parcelách
patrno. Jan Housa z Bytouchova u Semil rozen 1751, žena Kateřina roz. 7. 12. 1756 dcera Adama
Nováka č. 33. Syn Josef, Franc v Roztokách, rozen 1795 a Jan v č. 27. Dcera Marie 1783 na Skále.
Dcera Anna provdaná za Antonína Zemana rychtáře ve Stanově 9 roz. Rozená 1798 zemřela 1866.
Kateřina 24. 10. 1773 proudaná Polouprutská č. 88 a Eleonora Stránská. Tomuto Janu Housovi se zachtělo strhnouti ku své roli ještě roli Prutskou. I virazili chalupu z majitele (viz č. 27) a meze strhli a stavení rozbořili.

Okolo č. 26 bylo mnoho úlu či krču. Od toho příslotek. Syn Josef Housa nar. 26. 11. 1789 míval takové sny že se mu zdávalo i kdy má obilí sýti. Tak se mu jedenkráte zdálo. Přišel k němu člověk
a povídá. Ty Josko myslíš sýti řepu ale pravím ti sej ji až odpoledne. Druhého dne bylo krásně ale odpoledne do 3 hod. pršelo. Po dešti pravil otec k synum. Hoši hakovati pro řepu. Hochum se nechtělo ale vyjeli ač bylo vody po kútky. Řepu zaseli. Lidé se jim smáli ale řepa se urodila že nebylo
pamětníka takové. Jeho žena Eleonora dcera Adama Nováka č. 45. Roz. 3. 8. 1790. Syn Franc v č. 21 jenž měl zde do smrti právo seti jedné čtvrtce lnu. Josef dcery: Rosálie provd. Strnádková v Ruprechticích. Karolína Pekařová v Roztokách a Kateřina Polouprutská č. 94.
Syn Josef Housa jenž byl 12 let starostem N13. 12. 1823 zemřel 9. 1. 1897. Živnost ujal r. 1857 dobře hospodařil ale přeci přivedl se do dluhů. Nejvíce ho stál syn Josef v č. 14, dluhů měli 1 400 zl.
Žena Marie dcera Josefa Vedrala z Haratic. Syn Antonín když měl býti za dva roky stavitelem a otce též mnoho stál, zemřel. Syn františek. Za dcerou Marie chodil franc Svárovský č. 23 a Antonín Wečerník od ševců. Svárovský si vzal jinou a Wečerníkovi nechtěl otec dáti že prý jsou to zlí lidé a že
by ji utloukl. I proudali ji za Žantu č. 93 jenž ji stejně tloukl. Wečernik je potom pod Čermákovou stodolou potkal a nafackoval ji i Žantovi.
Syn František Housa kulhavý. Faktor koralář. Žena Anna rozená Jančurová z Ruprechtic jenž měla 10 zl. věna. Syn františek v č. 75 dcery Jindřiška proudaná za Josefa Čermáka z č. 53 ve Sklenařicích, Žofie za Fr. Kopala z č. 86 nádeníka u dráhy v Grünthale. Anežka a Anna


Oprava podle staré gruntovní knihy z r. 1700
Václ. Blažek jinak Večernik r. 1714 po něm syn Václ. Večerník jinak Blažek r. 1735 a po něm syn
Adam r. 1776 od něhož koupil Jan Housa.


### **Č. 27 Na Prutě**

Tato chalupa stála nad č. 26 u oněch jeřábku. Výměra 12 korců. Role se táhla k Trhovici. Co jest na
Krčovště ona široká mez se křovím tam byla cesta. Vedle cesty táhli vodu vodu struhou z pramene s Vrchou až ke stavení. Vystavil to r. 1743 na díle gruntu Nováková Jan Novák. Syn Jana Nováka
č. 28 podruhé. Předtím pustá spadla. Syn Franc Novák rozen r. 1746 žena Anna syn Franc narozen 1796. Žena Marie 20. 12. 1791.

Josef Novák muzikant jenž hrával se staroveskou kapelou ve Stanově. Janu Housovi se té chalupy chtělo protože se hodila do jeho gruntu. I navedl svého zetě Zemana rychtáře a šenkýře ve Stanově
aby ho opil. Když ho opili rychtář ho přemluvil na výměnu své chalupy na domek č. 55 jenž měl
Housa koupený ale nelíbil se mu. Novák když vystřízlivěl chtěl zpět ale na rychtě ujednáná věc byla jako od Boha.
R. 1654 Jiří voják r. 1720 by stavení koupil od Jak. Polouprutskýho č. 15 Jan Novák rychtář po něm syn Jan, po něm syn Izidor Novák č. 98 a po tomto syn Jos.

### **Č. 27 V Hořením Krčoví**


Jan Housa rozbořil chalupu prutskou a měl radost z pěkné role. Měl však na vojně ve francouzských válkách u dělostřelců syna Jana rozeného 1792. Ten byl r. 1812 po vítězství někde u Paříže z vojska
propuštěn. I vypravil se do Říma podívat se na Sv Otce. Na cestě zpátky zastavil se v Terstu a poslal domů psaní jako by byl ještě na vojně. Zároveň prosil bratra Josefa, aby mu dal upsati 1/2 gruntu,
aby ho pustili z vojny, že to potom chtíti nebude. Josef dobráček to udělal a Jan přijda domů si to ale vzal a ještě si vybral lepší pozemky.
Nynější dům si vystavil r. 1815 Jan Housa byl veliký lakomec. Od sestry na Skále se peníze za malé procento dlužil a za větší procento půjčoval. Též z vojny mnoho peněz přinesl. r. 1835 porazil jim vichr za Vrchy společný les. Poněvadž měli stodolu s č. 26 společnou, vzal si vývraty Jan a vystavil z nich
u č. 27 stodolů. Jan byl člověk velmi prchlivý. r. 1852 pásl nad domem trkavého býka. Býk se na něho obořil. On ho přetáhl klackem přes hlavu řka Ty neřáde já jsem se Francouzů nebál a tebe snad jo? Ale
býk toho nedbal, nabral jej na rohy a odhodil a ještě jej pošlapal. Od té chvíle Housa chřadl až zemřel.


Pohledávky jež v různých místech měl r. 1852
U syna France Housi pod jmenem disposice 300 zl.
U Josefa Šmída NC40 bez dluhopisu 90 zl.
U Josefa Čermáka NC22 bez dluhopisu 12 zl.
Na pozůstalosti syrotků Nesvadbových v Roztokách 31 zl.
U Čermáka do března za máslo 17 zl.

U Antona Augustina Nesvadby č. 74. 15 zl.
Summa 495 zl.


Děti jeho Franc č. 27, Anna ve Třiči Kučerová 115 zl., Marie ve Sklenařicích 20 zl.,
Františka Žantová č. 15 60 zl. Celkem 195 zl.


Od něho to ujal r. 1850 Franc Housa jenž měl též na čas honitbu spachtovanou.
Synové: Antonín rolník ve Třiči. Jáchim rolnik ve Škodějově. Petr zemřel. František zemřel na neštovice. Čeněk a Josef Housové majitelé z Roztok a odtud podíl tam 31 zl.


### **Č. 28 U Končalu**

Starší příslotek u Nováku. Obě role Novákovy k tomu patřily. Též Prud č. 27.
První majitel gruntu tohoto byl Tomáš Novák. Po něm r. 1654 jeho syn Adam Novák. Tehdy byli na gruntě dvě stavení ale pozemky společné. Toto druhé stavení nyní č. 33 měl a polovici pozemku
Václav Novák jeho bratr. r. 1686 Daniel Novák zván Tůma asi po dědovi. Po Danielovi Jan Novák konšel (od toho u Končalu). r. 1732 Jakub Novák r. 1759 jeho syn Isidor Novák rozen 1710. Žena
Marie 1712. Syn Josef 1736, syn Pavel 1783, podruh v čísle tom. Syn Antonín 1785 jenž si r. 1800 vystavěl na 1/4 gruntu dům č. 74. Syn Franc 1746 č. 28. Dcera Rosálie v č. 36. Anna provdaná za
Josefa Wečernika č. 39 a Marie v č. 16. Na celém tomto gruntě měli 10 koz a 2 voli. Když pásli kozy na Vrších tam bylo takové husté březi že měli potom kozi co sehnati. Borovice byly až nad samý
dům takže bylo dříví tolik že strom porazili a osekavše větve odtáhli pouze kmen. Pole bylo jen na
Vrších a ještě špatné. Nemusíme se tedy diviti že měl Isidor ode tří synů výměnek 3 soudky bramboru a 3 korce ovsa. Po Isidorovi syn Vít Novák.
Franc Novák byl nejlepší hospodář ve vsi. Od lidu kupoval hnuj a sil až 3 korce žita což byl tehdy div. Odstěhoval se do Ruprechtic a živnost ujal syn Franc Škrabálek jenž asi r. 1845. Koupil to Josef
Polouprutský z č. 65 jenž měl dříve 1/2 č. 19. Žena Marie dčera France Slavíka č. 81. Synové: Vít hospodář, Josef v Uhrách. Franc v Kořenově. (Wurzelsdorf). Dcera Anna v Uhrách, Františka, Marie a Karolina v Benešově.
Vít Polouprutský jinak Vít Končalu. Žena Rosálie dcera France Vodseďálka č. 75 dcery: Františka v č. 69, Anna č. 25, Anežka č. 84 a Pavla Koldovská v Pasekách a syn František. Tento Vít byl též
rádním. r. 1857 výměra pozemků podnes trvající 10 jiter 988 sáhu. Spolek č. 28 a 74, 6 jiter 884 sáhu. r. 1871 vázlo za živnost tou 880 zl. dluhu.

František Polouprutský jinak Končálek od posměváčku též zvaný Krvák pro své zamilované jídlo krev. Jeho chasa hrozně zlobívala o čemž se na jiném místě zmínime. Žena Marie rozená Nesvadbová z Roztok. Synové: Frant. zemřel, Vilém č. 28 a Karel.
Dcery Albína č. 66. Kristina provdaná za Josefa Hladíka z č. 52 ve Vysokém u Schovánku. Pavla provdaná za Jaroslava Václavíka ze Stanova č. 38 v Roztokách. Těmto říkali hadí plemeno. Fr. Polouprutský ujal od otce 6. 7. 1880.
Vilém Polouprutský ujal po smrti otce r. 1919. Žena Marie z Jeseného. Toto stavení není ještě podváženo. Jeho lidé obyvatelé snědi nejvíce dumliku.
R. 1921 dne 25. dubna se dostal zloděj do č. 28. Vzal si ve stodole č. 74 žebřik a vytrhal na střeše došky.

### **Č. 29 V Potocích**


První majitel této chalupy byl Jan Voják z nynějšího č. 44. Po něm syn Jiří Voják jenž z chalupy sběhl. Chalupa byla pak po mnoho let pustá až r. 1722 objevuje se co majitel Jakub Polouprutský
od Sedláků. r. 1787 Adam Polouprutský [*] . Tehdy však už byla chalupa rozdělena na č. 29, 30 a 47.
Po něm Josef Polouprutský. Syn Václav, Franc mlynář majitel 1/2 č. 20 a dcera Marie. Od něho chalupu koupil rodák vysocký Tomáš Rohn jirchář za 1 800 šajnu. Někde u cesty na pozemku č. 29 stála r. 1737 socha sv Barbory (viz str. 22)
Vít Novák syn Antonína Nováka č. 74 krejčí. Koupil tu chalupu za 700 zl. šajnu. Jeho žena dcera
France Slavíka č. 48 se při krádeží jetele na Roztočtě přetrhla. Dcera Marie v Pasekách. II. žena


- jména Jan Voják, Jiří Voják a Adam Polouprutský (1. odstavec č. 29) jsou v kronice přeškrtnuta


Anežka dcera Josefa Nesvadby č. 79. Dcera Anežka. Barbora č. 53 a Anna provdaná za Čeňka Šídu v Ruprechticích.
Od Nováka koupil Vít Slavík syn Víta Slavíka č. 36 as r. 1860. Žena Marie dcera Josefa Polouprutského č. 94. Dcera Marie provdaná za josefa Ducháčka č. 14. Vít Slavík pomáhal svému švakrovi Šmídovi vyráběti řezačky. r. 1889 nebyly žádné korale a on zemřel. Utrápil se dlouhou
chvílý. Po něm zdědil chalupo zeť Josef Ducháček šenkýř č. 14. Ten dal zdarma pozemky r. 1893 pro sylnici a u č. 14 též jen, aby šla silnice kolem jeho krčmy. Též kamení se mnoho na jeho v Kosnici nalá malo dosti lacino. To pod tou podmínkou by též na silnici pracující bral kořalku pouze od
něho. Z toho lomu jest už dříve stavěná zvonice a sklep u č. 25. V Kosnici ještě r. 1865 byl rozsáhlý bukový les.
R. 1907 zemřela vdova po Vítu Slavíkovi v tomto čísle. V neděli o císařském posvícení ji odnesli na hřbytov a druhý den k večeru ta chalupa vyhořela. Bylo to stavení velmi shnilé a bylo to lidem
velmi divné že to tak hořelo. U Nováků byli tehdy ve velikém nebezpečí neboť vítr táhl nahoru.
Chvíli před tím bylo slyšeti ve stavení velikou ránu.
Vít Slavík koupil si za 6 zl. pole od Josefa Marka č. 35 jež když se Ducháček stěhoval na Krumpešť prodal a peníze dal Ducháčkovi.


Obecní zastupitelstvo r. 1868
Josef Housa č. 26 starosta
Josef Šmíd č. 40
Josef Wečerník č. 20
Josef Vedral č. 19
Josef Polouprutský č. 94
Franc Vedral č. 84
Jan Šmíd č. 41
Vít Janda č. 80
Vít Polouprutský č. 28


Oprava podle staré gruntovní knihy z 1700.
R. 1770 Eva dcera Šimone Housi č. 31 provdaná za Adama Polouprutského jenž tu chalupu vystavěl. Po nich r. 1786 syn Jos

### **Č. 30 U Zámečniku**


První držitel této chalupy jenž vznikla od č. 29 byl r. 1654 Jan Červinka. Pak dlouhou dobu mi není známo nic až r. 1757 Jan Housa z Bytouchova jenž dostal se později na č. 26. Po něm r. 1787 Vit
Wečerník a po něm Karel (?) Farský z Ruprechtic jenž prý byl rychtářem což se mi v hlavě nesrovnává. Starší název v Hořeních Potocích.
Pak se zde objevuje Josef Šmíd rozen 1786 ze Třiče. Jeho žena rozená 26. 7. 1788 zvaná Hamplice.
Syn Franc zámečník ve Vysokém. Josef zámečník, dcera Barbora provdaná Prokůpková. Anna a Marie. Tehdy byl v Kostnici dole kuželečník.
Josef Šmíd zámečník jenž si vystavil kovárnu a r. 1865 stodolů. Dělal řezačky až na Moravu. Čtyří pracovali celá leta a mnoho peněz vydělali. Též koupil velmi lacino pole na Roztočtě. Laciné bylo
proto že na něm jen trní rostlo. Jeho žena Anna sestra Víta Slavíka č. 29 byla od práce chromá. Pro syna Josefa nakoupili č. 46 a k č. 30 též pole na Vojákově. U toho domu mívali až 20 úhlu.


Syn František Šmíd co voják u artilerie. Otec ho však z vojny vyplatil. Má prý 40 000 zl. majetků.
Žena Františka dcera Josefa Slavíčka č. 63. Syn František mlynář v Pelhřimově. Josef obchodník v Jilemnici dcera Julie.


Oprava podle staré gruntovní knihy z r. 1700
R. 1654 Jan Červinka. Tobiáš Housa r. 1702 Jan Housa a po něm r. 1725 synové Jan a Šimon. Po
Šimonovi č. 29.

### **Č. 31 U Blažku**


Tuto chalupu vystavěl na obci as r. 1740 Václav Blažek z Krčoví. r. 1787 se zde oběvuje Jan Večerník od Smětalu. Po něm vdova Barbora Večerníková. Po této syn Josef Wečerník rozen 1777. Synové:
Josef, Franc podruh v chalupě té jenž se vystěhoval do Uher. Petr voják. dcery: Františka a Barbora a syn Jáchim č. 38.
Syn Josef Wečerník koželuh jenž měl dílnu naspodě pod setničkou. Tomu chalupu vzal za nezaplacené kůže visocký žid a dal jí do dražby. Wečerníková žena Anna dcera France Slavíka č. 48.
Synové: Josef c k nadstrážník v Praze. Vincenc jenž měl klikaté nohy a zemřel na Svárově. Jáchim v Jeseném a Franc o němž nic nevím. Dcery Marie v Jeseném, Anna, Anežka a Josefka.
Ve dražbě č. 31 koupil Franc Slavík syn France Slavíka č. 81 za 795 zl. 20 kr.
R. 1849 dne 17. října dlužen zůstal 308 zl. 31 kr. Slavík jenž měl dříve domek č. 71 po smrti první ženy Marie 1888 vzal si poběhlici jenž byla od muže. Byla to vdova po Franci Nesvatbovi z č. 79 v Roztokách. Slavík jen aby si ho vzala dal jí vše upsati. Vymínil si jenom na tabák a 1/2 žejdlíku
kořalky týdně. Ale ani to nedostával. Když jí lidé říkali: „co myslíš že si beřeš toho dědka?“ odpověděla. Na noc jest dobrý. Zemřel r. 1894.
Anežka Slavíková roz. Kobrová z Vysokého. Syn Vincenc Nesvadba mlynářský a Jan hluchoněmý.
R. 1906 koupila od Slavíkové za 700 zl. Marie Votočková z Přivlaky. Roz. Hejralová. Její synové
František a Antonín Votočkové byli postrachem učitele a celé vsi. Dcera Marie Hejralová. Tato obchodovala se sýrem.
R. 1912 koupil tu chalupu Frant. Leden z Chudenic soustružník železa. Žena Františka syn Josef narozený ve Slezsku.
R. 1919 koupil chalupu rodák semilský Emanuel Zákoutský čeledín. Ten k tomu přikoupil kus pole od č. 36. Žena Františka dcera Josefa Kučery č. 58. Syn František dcery: Emilie, Růžena, Božena, Stanislava.
Toto stavení jest r. 1892 podváženo svým dřívím. Pole k té chalupě velmi špatné pod mezy Vojákovou.

Podruzi zde byly za Slavíkové. Jeroným Krafek z Přívlaky. Petr Kubíček z Roztok. Frant. Rydval a Frant. Novotný ras či pohodný.


Oprava podle staré gruntovní knihy z roku 1700
1654 Mikuláš Holinka potom Václav Vitoš, r. 1686 syn Václav Vitoš, r. 1705 Jakub Pátek a r. 1712
Václav Sedlák, Jan Novák, r. 1724 Jan Večerník


### **Č. 32 U Duštů**

Zde se první připomíná r. 1787 Isidor Novák a brzy po něm Franc Čermák a po těchto Josef Syrovátka rozen 13. 3. 1789. Žena Anna 15. 7. 1784. Synové: Josef, Franc, Jáchim, Pavel, dcery: Františka a Anežka.
Josef Syrovátka syn jenž toto stavení r. 1828 znovu o něco výše původního stavení vystavěl. Žena
Eleonora dcera France Slavíka č. 48. Syn Petr v Pasekách, Franc dcera Marie a Amálie.
Michal Doubek jenž zde bílil lidem plátno. Syn Josef, Ambrož, dcera Antonie Anna provdaná za
Josefa Vodseďálka č. 68. Syn Ambrož byl pověstný lupič o němž se na jiném místě zmíním.
Zde jest chyba. Syrovátka teprve po Doubkovi a od Syrovátky koupil Josef Kočína z Příkrého.
As r. 1856 a od Kočiny Franc Dušta z Přikrého. Žena Marie dcera Anna již si vzal rodák z Přívlaky pekař Jáchim Polák syn František zemřel a syn Karel a Josef zemřel. Po smrti Polákově r. 1896 provdala se vdova za Metelku ve Třiči u Hošku a zde byl v pachtě Antonín Wečerník truhlář od Ševců.
Po smrti Metelkově vrátila se Anna Metelková do Staré Vsi a r. 1908 ujal od ní chalupu syn Karel
Polák pekař. Žena Emma z Jablonce.
Když byl v tomto čísle Kočina jeho moc chasa zlobila. Také jablka mu trhali. On, aby tomu zabránil ležel v noci pod jabloní pod peřinou. Hoši ale čekali až usne a tu pustili vodu do struhy jenž jde od Krčoví k Vitošovem zrovna na něho. Kočina když byl podplaven se probudil a mysle že se to
stalo náhodou neboť žádného neviděl, zalezl do baráku. Ve vodě přeci ležeti nemohl. Když zmizel, obrali hoši jablka do jednoho.


Oprava
1654 Adam Kovář. Pavel Vlášek r. 1691 Václav Pátek r. 1705 Jakub Pátek bratr a hned ten samý rok
Václ. Kolyn r. 1708 Mikuláš Čermák v 1728 Jakub syn 1750 Jan syn 1780 Josef syn 1785 Isidor Novák 1798 Jos. Neťuka 1828 syn Vít 1831 Michal Doubek

### **Č. 33 U Nováku**


První majitel tohoto gruntu byl v století XVII. Václav Novák syn Tomáše Nováka č. 28. Byl obchodník v přízi a veliký boháč. Poněvadž byl evangelík poslali pro něho as r. 1652 ze Semil jezoviti tlupu rejtharu by jim ho přivedli. Toho dne pásli děti Adama Nováka kdes výše nad staveními dobytek.
I byly upozorněny na jakýsi bleskot mezi stromy ve Křibě. Čekali co to, až seznali že se to lesknou přilbice a kyrysi vojáků. Věděli asi příčinu jejich příjezdu z vypravování rodičů a ať děti katolíka
(bezpochyby tajného evangelika) běžel malý Daniel strýci to oznámiti. Václav Novák měl právě zaděláno na pečení chleba i vyzvedl z maštale koně vzal z truhly punčochu s penězi a vsedna na koně, poděkoval dětem a dal se přes Krčovsko tryskem k Vrchům a více ho žádný nespatřil. Byl svobodný.
Rejthaři omeškavše se hledáním ho ve stavení marně ho potom v lese za Vrchy hledali. Grunt potom zůstal mnoho let pustý. I nabízeli to Janu Novákovi č. 28 jenž jako konšel býval s rychtářem v Semilech za zaplacení poplatku jenž za tá léta stály. On to však nechtěl že má dosti. Vrchní se
rozčílil a dal ho na několik dní do šatlavi.

Novák byl chytrá hlava. Když ho propustili řekl vrchnímu že si toho 1/2 vezme pro syna mysle si že maje 1/2 může hospodařiti na celém. I dostal to tedy mladší syn Adam Novák narozen 1703. Syn
Adam Novák narozen 1730. Žena Kateřina 19. 11. 1734. Dcera Jana Václava č. 10. (Tito byli oddáni
1754\.) Dcery: Kateřina provdaná v č. 26, Anna Čermáková č. 22. Syn Jan v Roztokách a Adam Novák hospodář, nar. 24. 12. 1777 (ostatní viz č. 76) jeho otec vystavěl znova toto stavení r. 1779 a srub


jenž byl pod domem nahoře prodal Matěji Holinkovy. Poněvadž neměli celý grunt ač ho obhospodařovali, dostal od vrchnosti druhou 1/2 Václav Novák z Jilma jenž pobyl rychtářem. S Adamem se nemohli srovnati a proto si vystavěl Adam r. 1804 č. 76. Václavova žena Marie roz. 15. 8. 1774. Syn
Václav a dcera Marie v č. 63.

Václav Novák syn narozen 9. 5. 1798. Byl od 1822 – 1848 posledním rychtářem u nás. I. žena
Marie dcera Marie provdaná za Ant. Skrbka ve Stanově č. 4 a dcera Anna. Po smrti první ženy vzal si Novák padesátiletý svou někdejší 15ti letou děvečku Františku. Syn Václav č. 44 a dce _(dcera?)_
Františka v č. 47.

Za V Nováka rychtáře zde byla hospoda. Tento byl moc prchlivý člověk a proklínal jak málokdo.
Tak když obyčejné zaklení nestačilo, zaklel: Kdyby do toho chtělo tolik sakramentu co na Vojákově
Skále jehliček. Jednou rouchal a vůl ho nějak zlobil. On obrátil násadku a udařil ho tlustým do tak zv. rokličky. Vůl se svalil a za chvíli byl bylo po něm.
On a Jan Macháčka č. 84 si umyslili že prodají a usadí se v kraji. I prodali obá a teď nic ku koupy nebylo. I byl Novák rád když se vyskytlo Vojákovo ku koupi a Machačka koupil si už jen Blažtičku
barák.


Franz Preisler a Josef Škrabálek.
Preisler koupil od Nováka 1/2 20. 1. 1851 za 2 648 zl. a složil na to 689 zl. Byl ze Sklenařic a zván
Štrejholák. Žena Anna, syn Franc v Kuchelně a Linhart. Dcera Anežka Syrovátková (Škodějov) a Barbora v č. 24. Josef Škrabálek z Helkovic koupil druhou 1/2 o něco později. O něm mi nic známo není.


Josef Palas a Franc Laurin
Laurin z Jeseného vyměnil si svou 1/2 v Jeseném na 1/2 France Preislera. Jinak mi o něm nic známo není. Od Škrabálka koupil Josef Palas z Ruprechtic od Křížku zvaný Křížka. Žena Marie
dcera Jos. Nesvadby z Olešnice. Syn Josef hospodář. Syn Petr pekař a tulák zvaný Kníže Lesů protože chodil na houby a je ve Vysokém prodával. Byl svobodný a měl v č. 33 byt do oženění. Dříve pořádný člověk zlumpačil. Když býval opilý, míval bohatýrské řeči. Ku příkladu. Nikoli, nepotáhnem na hrad bratra svého neb on velice udatný jest. Nazývalť dům č. 33 hradem. Syn František jenž
se pro týrání od důstojníku na vojně 1882 utopil. Dcera Františka provdaná za Vincence Housu v Roztokách.


Franc Novák a Josef Palas
Od Laurina koupil jeho 1/2 r. 1858 za 1 600 zl. Franc Novák č. 76 a po Palasovi jeho syn Josef rolník v Kopřoví ve Vysokém 22. 6. 1885. Žena Anna dcera tuhláře Jandy z Vysokého jenž dostala
od muže jenž byl velký protiva a podivín ran co se do ní vešlo. Syn Josef hospodář a dcera Františka provdaná Junková majitelka hospodářství ve Vysokém.
Od r. 1886 majitel druhé 1/2 František Novák č. 76. Po něm r. 1896 Anna Nováková vdova od níž koupil Josef Palas a usadil se zde. Stavení bylo tehdy spustlé, střechy děravé a nikdo naň krejcar
nenaložil takže v Palasa oprava mnoho stála. Stromoví též všecko vyporáženo.
R. 1919 ujal usedlost od otce syn Josef Palas. Žena Marie z Ruprechtic.


### **Č. 34 U Vitošů**

První zmínku o tomto stavení viz na straně 5. Tedy by byl prvním držitelem gruntu jenž sahal od meze Novákovy až po hranice Roztok. Havel Pavlata 1020. (?)
R. 1620 uvádí se co majitel gruntu Matěj Luštinec kdy ujímá to zároveň od něho syn Jiří Luštinec jenž zde ještě r. 1654 seděl. Případné jméno jistě měl neboť na Vitošově jest ještě po dnes luštěnce
dosti.

R. 1686 byl zde Jan Vitoš z Roztok evangelík na katolickou víru obrácený. Byl zde ještě r. 1713.
R. 1771 byl zde Pavel Vodseďálek jenž to stavení 1739 znovu vystavil.
R. 1780 objevuje se zde Josef Čermák rychtář. Za něho se založil pověstný Katastr Josefínský. On zde první sázel brambory jež si přinesl ze Semil v kapse. Ale jen v zahrádce. Josef Čermák od Petrů.
Žena Marie. Syn Josef nar. 1750, Václav. Jan jenž před vojnou uprchl do Saska, Antonín. Pavel v č. 42. Franz u Kucheláku a dcera Anna provdaná za Josefa Heváka č. 20. Polovici pozemku měl
však tehdy Václav Polouprutský č. 15. Syn Václav Čermák nar. 28. 9. 1796 žena Kateřina dcera Jana
Kobra č. 77. Syn Josef hospodář, a Franc u Vodseďálků. Dcera Marie. Anna provdaná ve Sklenařicích. Tento Čermák byl náruživý pytlák a myslím následek toho záhy smrt. O jeho pytláctví jinde.
Vdova Kateřina Čermáková do r. 1842 kdy to ujal syn. Josef Čermák žena Anna dcera Pavla Slavíka č. 85. Syn Josef koupil si as r. 1866 1/2 č. 85 od švakra Josefa Slavíka a č. 34 od něho koupil r. 1867
Franc Housa č. 27 za 2500 zl. jenž zde měl tyto nájemníky.
Vít Novák z č. 24 Josef Novák z č. 76.
Karel Bubeník z Ruprechtic. Tito tři zde byli pohromadě a často se dohromady prali. Po nich zde byli Vít Novák z č. 59. Josef Kaván s Poniklého. Josef Malík z Ruprechtic. Ovšem že byli v nájmu jen
v stavení.

A po těchto zde byl Frant. Novák z č. 57 (nyní č. 37) za něhož r. 1907 o vysockém posvícení v hodinu odpoledne stavení i se stodolou vyhořelo a více nevystavěno. K tomu číslu patřilo nejvíce lesa ve vsi a u domů bylo mnoho jabloní. Nad domem byl lom. Knihovní vložka č. 19. Kateřina Čermáková zde měla do své smrti r. 1879 výměnek.


Oprava
Jan Vitů či Vitoš. Po něm r. 1686 syn Jan Vitů, po něm r. 1705 syn též Jan a po něm nevlastní syn
P. Vodseďálek a po tomto zeťové Jos. Čermák a Václav.

### **Č. 35 U Marků**


Toto stavení vystavěla na 1/2 gruntu Petrová r. 1768 Adam Čermák z č. 36. Jeho žena byla dcera
Jakuba Nováka č. 28.
Potom se zde objevuje rodák ze Třiče Josef Marek rychtář rozen 1780. Bylo to moc zlý člověk. Syn
Josef, Franc v č. 12. Dcera Kateřina v č. 39. Rosálie v Roztokách a Anna provdaná na Dušnici. Po smrti I. ženy oženil se Marek znova a měl ještě syna Antonína jenž měl zděditi grunt o výměře 20ti
jiter. Starší syn Josef jenž měl již svůj podíl v rukou, otce však donutil, aby mu to dal. Antonín se vyučil ševcem a koupil si Strnádkovu chalupu za Hoř. mlýnem.
Josef Marek rychtář nar. 29. 8. 1810 zemřel 18. 3. 1878. Rovněž podivný člověk I. žena Anna II.
žena Anna vdova po Paloušovi č. 37. Syn Josef jenž studoval na kněze ale před samým vysvěcením r. 1864 zemřel. Dcera Marie provdaná za Jana Zemana č. 6. K dceři Anně se přiženil Jarolím Hladík
ze Třiče zvaný Marek. Dcera Anežka a Emilie provdaná v č. 36.


Po smrti I. ženy si vzal Hladík II. Anežku z Ruprechtic. Tato měla veliký dar výřečnosti. Syn Josef.
Marek když už ku práci nebyl prodal završí. Jeden kus Vitu Slavíkovi č. 29. druhý Pavlu Vodseďálkovi č. 25. Ponechal si tam jen kousek smrčí. Na završí byl veliký les, zaň utržil Marek 100 zl.
K stáru byl Marek úplně hluchy takže když mu něco chtěli museli to napsati.
Za Marka zde byl podruh Adam Čermák syn bývalého majitele. Měl syny: Adama, france a Augustina truhláře v Praze.
Josef Hladík r. 1922 obecní pokladník. Jeho žena Marie z Rožďalovic. Dcera Jaroslava jenž zemřela v stáří 6ti let.

Marek to stavení původně dřevěné vystavěl r. 1850 od cihel a sice jest stavěno takto. Nejdříve jsou vystavěny postranní zdi a potom teprve lomeniční. Josef Hladík r. 1921 vystavěl na místě někdejšího č. 36 novou stodolu s krytým žentourem.

### **Č. 36 U Petrů**


Toto stavení vystavil r. 1610 Petr Čermák na 1/2 gruntu Smětalova. Po něm syn Matěj Čermák zván Petrů. Po tomto syn Daniel Čermák konšel zvaný Daněk Petrů. K Danielově dceři se přiženil Vit Slavík z č. 48. Synové Vit, a Franc jemuž otec vystavěl č. 81. Dcera Anna v č. 76 a Marie
v Benešově.
Syn Vit Slavík narozen 1792. Zemřel 1822 na rakovinu ve střevě. Žena Rosálie dcera Isidora Nováka č. 28. Syn Josef, Vit zámečník v č. 29. Dcera Anna v č. 30.
Syn Josef Slavík starosta a šenkýř. Naroz. 6. 4. 1815. Zemřel 1870. Žena Kateřina dcera Josefa
Šmída č. 40. Syn Josef, Franc pošmistr v Schenkenhahnu a dcera Anna provdaná za Antonína Wečerníka u Šéfů.
Syn Josef Slavík. Žena Anežka vdova po Novákovi č. 21. Syn Josef, dcera Anežka v č. 37. Tento
Slavík neutrácel a do hospody nechodil a přece pro dluhy přišel o živnost a přiženil se do č. 92.
Říkali mu Váha.

Franc Slavík poštmistr koupil tu živnost ve dražbě za 2 400 zl. Dluhy zaplatil a postoupil to synovci Josefovi. Takových strýcu je jistě málo.
Josef Slavík veliký kořala jenž se znovu zadlužil a stavení r. 1907 v pondělí po Sv. Trojici zapálil.
Shořela též společná stodola a č. 81. Vlastně z ní oheň vyšel. Josefu Kobrovi č. 81 shořelo všecko nářadí. Tak zahynulo toto staré a velmi rozsáhlé stavení jenž vypadalo s č. 81 jedno jako druhé.
Pozemky koupili: Hladík č. 35, Novák č. 87, Zákoutský č. 58.
Slavíková žena Emilie dcera Jarolíma Hladíka č. 35. Syn Josef, Václav a dcera Pavla.
Slavík si koupil r. 1907 č. 38 na Podrybníku a r. 1908 to zase zapálil a koupil si v Hamřišťatech což od něho koupila Žofie Svatá mlynářka a rozbourala to. Slavík se usadil v Poniklé a r. 1914 se dal
dobrovolně ku zdravotnímu sboru.

### **Č. 37 U Peloušů**


Starší příslotek U Davidu. Od čeho by byl nevým.
Nynější číslo vystavil r. 1782 Filip Hotovička. Po něm Filip Novák rozen 1760. Po tomto syn Vít
Novák rozen 8. 10. 1784. Žena jeho Anna rozená 24. 9. 1797 a dcera Anna. Po něm Jan Mňuk ze
Sklenařic jenž č. 37 prodal. Koupil je Franc Palouš z Ruprechtic žena Anna, syn Josef.


Syn Josef Palouš jenž koupil za 400 zl. kus pole od Josefa Marka č. 35. Jeho matka byla provdána za Marka.

Josefa Palouše žena Františka a dcera Petra Nováka č. 44. Syn Josef klempíř ve Velvarech, František švec v Bakově, Antonín mlynář v Kotelsku. Jan klempíř ve Vysokém a Petr, dcera Anna, Anežka provdaná na Cimbále u Semil. Dcera františka.
Syn Petr Palouš jenž zemřel na souchotiny. Rovněž sestry: Anežka a Františka.
Jan Palouš zdědil domek po bratrovi. Prodal výše jmenované pole Josefu Palasovi č. 33 jenž ho zasázel. Domek prodal r. 1908 a vystavěl si ve Vysokém r. 1912 dům. Zemřel 1922 na souchotiny. Zván
Honza Peloušu. Žena františka dcera Josefa Koutského č. 69. Dcera Zdeňka provdaná za Josefa Metelku ve Vysokém, zemřela rovněž. Rudolf zemřel r. 1919 stár 21 rovněž na souchotiny a dcera Anastázie také. Od Palouše koupil František Novák nemanželský syn Anny Novákové č. 57. Zván Holinka.
Dříve podruh v č. 34. Žena Anežka dcera Josefa Slavíka č. 36. Syn Oldřich hrbatý. Dcera Božena.

### **Č. 38 Na Podrybníku**


Toto stavení či domek vystavěl asi r. 1769 Franc Wečerník syn Pavla Wečerníka č. 39. Po něm jeho syn Franc Wečerník. Po něm Pavel Vodseďálek syn France Wodseďálka č. 55. Jeho žena Rosálie I.
Přiženil se k Eleonoře Rolcové a č. 38 koupil Jáchim Wečerník syn Josefa Wečerníka č. 31. Žena
Anna. Syn Jáchim, Vít, dcera Marie, Barbora, Anežka.
Od Jáchima Wečerníka koupil domek Jan Mňuk z č. 37. Žena Marie dcera Jana Karlasa č. 91.
Dcera Marie. Syn Josef a Edvard. Mňuk hrál na basu a jeho synové na housle. Ale brzo zemřeli.
Mňuk 1870 domek podvahoval.
Po Mňukově smrti r. 1885 přiženil se ku vdově Josef Hotovička z č. 69 jenž však jíž r. 1893 stár
72 let zemřel. Ku vdově Marii se přiženil třetí Josef Kvintus z Jeseného r. 1901.
R. 1902 koupil domek od Kvintusa za 558 zl. Josef Hartig z Dušnice. Žena Marie roz. Pavlíčková.
Syn Miloslav.
R. 1903 koupil od Hartiga domek dřívější majitel Josef Kvintus za 380 zl.
R. 1907 koupila od Kvintusa Emilie Slavíková manželka Josefa Slavíka č. 36.
R. 1908 to však Slavík zapálil a více nestavěl. Staveniště koupil Josef Chvalina z Rybnic.

### **Č. 53 U Woceďalku**


Tuto 1/8 gruntu s 1/2 stavení a stodoly dostal Vít Hajna z Pasek od svého tchána Josefa Wodseďálka jehož dceru Marii si vzal. Syn Václava dcera Marie provdaná za tkadlce Soukupa v Pasekách č. 39
a Anna.

Václav Hajna zemřel 19. 6. 1848. Po něm to ujala vdova Anna Hajnová. Dcera Petra Blažka z druhé světnice k níž se přiženil Franc Čermák švec zvaný Vitoš z č. 34 jenž z ní zápis šídlem vypíchal.
Dcery Marie, Anna a františka a syn Josef (Čermák) hospodář žena Marie z Roprachtic. Syn Josef rolník ve Sklenařicích.

Dcery: Marie, Anna, Anežka a Františka zemřely. Dcera Pavla Slavíková jenž ujala živnost po otcově smrti r. 1918. Její muž Josef Slavík ze Třiče od Koldů zmizel ve válce 1914 – 18 a byl 1922
prohlášen na její žádost za mrtvého. Synové Antonín a Karel a Josef Čermák nemanželský syn
Josefa Soukupa č. 53 A.


### **Č. 39 U Smětalů**

Na gruntě tomto byl do r. 1610 Havel Klečata. Po něm do r. 1611 z Jeseného Matěj Brouk jenž prodal 1/2 statku Petru Čermákovi. O r později koupil si sám mlýn a grunt od něho koupil Samuel
Cyrjak či Zeman.
R. 1654 oběvuje se zde Jan Stínil z Ruprechtic jinak Smetal. Pak Jan Holán r. 1698.
R. 1708 vystavěl znova to stavení Adam Wečerník jinak Maňdů z Příkrého.
Ten prý měl syna ve válce proti Turkům. Po něm druhý syn Jan Wečerník či Honák. Zemřel stár
35 let. Syn Pavel, dcera Marie.
Pavel Wečerník za jehož nezletilosti hospodařila matka. Po něm jeho synové Štěpán Wečerník a Josef Wečerník. Josef prodal svoji 1/2 Franci Novákovi z č. 14 a sám si koupil č. 31.
Novák chtěl se rozděliti neboť měli vše společné a vystavěti si stavení pro sebe. Wečerník chtě si nechati lepší pozemky a tedy řekl. Vem sí kerý chceš ale já si nechám tohle. Totiž to lepší. Novák
tedy ustoupil neboť prý s Wečerníčkem nic nebylo aby stavěl si r. 1781 dům č. 59.
Štěpán Wečerník konšel narozen 1745 zemřel 1810. Žena Eva dcera Pavla Slavíka č. 48.
Josef Wečerník syn naroz. 1776 zemřel 1835. Žena Anna dcera Isidora Nováka č. 28. Synové: Vit v č. 51, Franc v č. 90 a Josef a dcera Marie provdaná za Havla Šmída. Živnost měl dostati syn Vít.
Byl již ženat. Když se mu jednou narodilo dítě, pravil otec patře na pleny na pekelci. No ta zeď zas do jara neuschne. Vít se rozhněval. Povídá, dědku nemusels mít mě a já bych neměl tuhle toho? Při
tom s tátem poklepal a potom se musel vystěhovati.
Josef Wečerník 6. 8. 1808 rádní. Zemřel 12. 9. 1850 na choleru. Bylo jich všech sedm. Když cholera řádila řekl. No co by každým stavení sedmej umřel. A zemřel zatím ten nejpotřebnější. Žena
Kateřina dcera Josef Marka č. 35. Wečerník jsa mlád měl též jíti na vojnu ale že chodil za rychtářovou dcerou vše se ho minulo. Syn Josef v č. 20 a franc dcery: Anna provdaná v č. 76 a Karolína
Habová v Olešnici.
Franc Wečerník zemřel stár 69 let u dcery Anežky provdané za Josefa Šimůnka v Držkově. Žena
Anežka roz. Jitrysová s Vlastibořic U Sychrova. Syn Frant. zemřel. Syn Václav Wečerník narozen
11\. 5. 1873 od r. 1908 – 1919 starosta. U něho jest od svého založení Reifeisenka či Kampelička.
Žena Anežka dcera France Žanty č. 93 jenž mu přinesla věnem druhou 1/2 Smětalova na níž vstávalo č. 59. Synové: Bohuslav a Václav.

### **Č. 40 V dolením Mlýně**


Tento mlýn vystavil na obci syn Václava Šmída č. 41 Havel Šmíd konšel. Syn Josef Šmíd synové:
Havel jemuž vystavěl otec na 1/2 Helkovského gruntu Mechnáčova chalupa U Havlů. Syn Václav, syn Josef, dcery: Františka, Anna, Rosálie v č. 79.
Josef Šmíd. žena Františka z Jilemnice. Syn Josef dcera Anna v Podmoklicích a františka.
Josef Šmíd žena Františka dcera Josefa Koutského z Ruprechtic. Šmíd proudal švakrovi a usadil se v Karlově u Paky. Syn: Jos, Frant. dcery Pavla.
Josef Koutský z Ruprechtic. Od něho měl mlýn v pachtě Šmíd z Roztok potomek Šmídu starovesských a též nějaký němec Bartl.
R. 1877 koupil od Koutského mlýn Josef Kučera z Ruprechtic jenž jej za dva roky prodal.
Franc Svatý z Ruprechtic, žena Jana. Syn František, Antonín okresní cestmistr ve Vysokém. Dcera
Františka provdaná Chlupáčová na Rybnících. Tento Svatý spadl r. 1914 do lednice pod kolo a zabil se.
Byli by ho ani nenalezli kdyby lampička jenž tam s ním spadla a nezhasla jim, to světlem neprozradila.


František Svatý žena Žofie roz. Babcová z Roztok. Synové Frant. Josef a Karel. Žofie Svatá vdova jenž dala mlýn do pořádku. Po smrti může jenž padl r. 1915 v Polsku.
František Albrecht z Újezda Sylvárova u N. Paky. Přiženil se k vdově po Svatém.

### **Č. 40 V Hořením Mlýně**


Po prvním majiteli tohoto mlýna byl Matouš Mlinář. Od něho koupil r. 1608 za 35 kop g. ze Sýtové
Adam Lukáš. Od Lukáše koupil r. 1611 rodák jesenský dříve majitel Smětalova Matěj Brouk.
Po smrti Broukově jeho synové ze mlýna sběhli a od vrchnosti mlýn dostal Jan Oplt. Ten koupil r. 1616 od Jana Macháčka z Roztok onen kus pole jenž dnes k č. 40 náleží. Koupil to za bochník
chleba a hrnec syrovátky. V zápisech to však jest psáno jako za peníze. Pole bylo však zarostlé takže z toho kolik let měl palivo.
Po Opltovi jeho zeť Matěj Patočka z Vysokého r. 1619. Jeho syn byl usmrcen od palečného kola.
Patočka na to se odstěhoval do Pelhřimova a mlýn od něho koupil Kryštof Knop z Olešnice. Za 75 kop gr. a od Knopa za 77 kop gr. z Loukova Petr Matucha r. 1628.
R. 1654 Beneš Lukáš snad potomek Adama Lukáše. r. 1686 Václav Hotovička a po něm jeho syn
Jan Hotovička.
R. 1749 Václav Šmíd po němž mi nic známo není jen že v tom roce vystavěl č. 40 pro syna Havla.
Po něm syn Václav Šmíd a po tomto syn Václav Šmíd. Žena Teresie ze Stružince. Synové: Franc mlynář na Olešce. Josef v Semilech. Antonín a Jan.
Syn Jan Šmíd. Žena Kristyna z Vysokého. Synové: Václav dr mediciny. Karel mlynářský u strýce
France na Olešce jenž přišel ve válce r. 1915 o ruku. Dcera Marie provdaná za Josefa Šmída od Havlů ve Wurzelsdorfu a Kristyna zemřela. Tento Jan Šmíd se studiemi syna Václava zadlužil. Aby se neřeklo že u něho přišli lidé o peníze, udělal nešťastného. R. 13. 11. 1894 ve 3 hodiny ráno mlýn
zapálil. Pozemek pak prodal hlavní věřitel Petr Skrbek z Vysokého, vlastně dal, Bůh ví zač, Josefu
Strnádkovi z Ráje z Ruprechtic.

### **Č. 42 U Starých Smětalu**


Též u Blažku, Přezáku, Vaničku, u Kadlečku. Tato chalupa byla s oběma mlýny jeden grunt. Stodola byla do vyhoření č. 41 s timto společná. První zde byl Josef Novák narozen 1736 syn Isidora
Nováka č. 28 jenž stavení vystavěl r. 1758.
Po něm Vit Preisler roz. 29. 5. 1796 tesař z Ruprechtic. Žena Anna dcera France Nováka č. 59 roz. 25. 12. 1795 Synové: Josef, Hynek, Michal. Dcery: Anna, Kateřina, Františka, Marie, Barbora.
Pavel Čermák syna Josefa Čermáka rychtáře. Truhlář a obchodník v přízi. Žena Františka. Syn
Jan rolník č. 85, 243 v Ruprechticích a č. 93.
Antonín Skrbek tkadlec a zedník z Roztok. Ten byl několikráte ženat a říkali mu: Truchlící manžel. Poslední ženu si vzal mladou mysle, tu že nepřečká. Aby si ho vzala dal jí všecek majetek připsati. Mělť mnoho peněz. Ona však přeci zemřela a dědili po ní její příbuzní a on přišel na žebrotu.
I. ženu měl Annu dceru Havla Šmída od Havlu.
Franc Šmíd syn Havla Šmida. Koupil od švakra Skrbka za 1 700 zl. r. 1876. Ten všecko ovocné stromoví okolo domu vyporážel a potom to ještě s vydělkem prodal.


Antonín Novák syn France Nováka z č. 43. Koupil chalupu za 1 800 zl. Žena Jana z Ruprechtic syn Josef.
Od r. 1889 byl jeho syn Josef Novák švec zvaný Přezáku. Žena Marie. Dcera Marie. Ten byl dohospodařen. Neměl na jaře na vola peníze. I chtěl na matce, aby mu na to postoupila výměnek. Ona to neučinila a on se 31. 3. 1890 stár 27 let zastřelil. Po něm to koupil Josef Vaníček slejvač z Jeseného. Žena Anna dcera France Lišky č. 58. Synové: Josef, Jindřich a františek. Dcery: Emilie a Julie.
R. 1902 koupil tu chalupu výměník z č. 39 Franc Wečerník zvaný Starý Smětalu. Prodav chalupu r. 1912 odstěhoval se k dceři Anežce do Držkova kdež 6. 7. 1912 zemřel.
Frant. Lánský soustružník z Roškopova. Žena františka roz. Dlabalová ze Studence. Dcera Marie provdaná za Josefa Hlůže ševce v Helkovic. Syn František měl r. 1922 spachtovanou ve Škodějově
od Jáchima Housi z č. 27 hospodu. Syn Jaroslav.

### **Č. 43 U Zadních Vojáku**


Toto stavení vystavil Franc Novák r. 1765. Po něm syn Franc Novák naroz. 10. 10. 1793. Byl náruživý pytlák. Žena Anna dcera Adama Nováka z č. 76. Syn Josef, Franc, Vít podruh v čísle tom, Antonín v č. 42. Michal a Václav mrzák. Dcera Anna provdaná v č. 90.
Michal Novák žena Marie syn Josef, František klempíř v č. 6. Syn Michal zemřel. po jeho smrti r. 1872 syn Josef Novák jenž nebyl zletilý a měl živnost spachtovanou za jeho vojny strýc Antonín
Novák č. 61.

Josefa Nováka žena rozená Holatova jeho sestřenice z Podmoklic. Syn Josef. Dcera Marie provdaná za Fr. Soukupa č. 53 a Anna za Bohumila Slavíka č. 85.
Roku 1928 ujal tu usedlost syn Josef Novák tehdy 29 letý. Jeho manželka Marie dcera Josefa Skrbka z Roztok a Jindřišky dcery Čeňka Slavíka č. 85. Josef Novák st. zemřel v lednu 1941 a jeho žena
Anežka zemřela 1939.


### **Č. 44 U Březáku**

Též u Vojáku. Starší u Michalu.
Na místě nynějších čísel č. 43, 44, 46, stál ve středověku dvorec. Patřila k němu celá Malá strana i s vysockým gruntem Davidovem. Ještě podnes jest mezi domy č. 43 a 44 znáti jakýsi násep a staří
pamětníci vypravují že před 80ti lety byla to jakási podezdívka jenž svým časem do země se propadla a zarostla. Dle pověsti byl zakladatelem tohoto dvorce jakýs Heřman Březák snad příbuzný pánu Markvarticu z Ralska majitelů širého okolí.
R. 1657 vyměnil si pan Jan Jindřich Smiřický ze Smiřic některé vesnice s panem Adamem z Wartemberka. Mezi jiným připadli panu Watemberkovi Roprachtice s krčmou a dvůr Březákovský.
V pozdějších době dvůr rozdělen na čtyři grunty a stav se znova majetek pánů ze Smiřic připsán ku
Staré Vsi.

První známý majitel gruntu jest Matěj Voják jinak Poledník. Po něm synové r. 1619 Jiří Voják a Jan Voják. Jan Voják měl též chalupu Potockou jíž pustil synovi a prodav 1/2 gruntu nazpět bratru Jiřímu usadil se v Jeseném.
R. 1654 se uvádí Ondřej Voják či Skrbek. Tato rodina Vojáku byla evangelická neboť Jan Voják viz str. 15. výš psaný Jiří Voják zemřel v letech 1652 a poněvadž evangelík nesměl míti křesťanský
pohřeb, pohřbili ho u přítomnosti několika sousedů v onom hájků nad č. 45.
R. 1689 Jakub Novák snad od Končalů. Ten r. 1705 rozdělil grunt mezi syny. Jakuba a Adama č. 44 s 1/2 gruntu syn Jakub Novák. Po něm syn Josef Novák jenž prý byl rychtářem a pro syna
France vystavěl Jakub r. 1767 na 1/4 č. 43.
Po Josefu syn Michal Novák. Po něm syn Franc od něhož koupil Václav Novák z č. 33. Po jeho smrti se vdova provdala za Josefa Slavíka ze Sklenařic zvaného Baráčník. Ten hospodařil za nezletilého syna.
Václav Novák jenž byl ve svém mládi ve Vysokém postilionem. Žena Marie dcera France Metelky že Sklenařic. Dcera Anna, Marie v č. 1, Barbora v č. 75. Františka provdaná za Josefa Kučeru z č. 58 na N. Světě. Syn františek zemřel. Syn Otakar. Toto původní stavení r. 1766 o stanovském
posvícení vyhořelo a následující rok vystavěno v menším rozsahu nové.
Výše jest omyl. Ten jenž prodal V Novákovi byl Petr Novák syn France.

### **Č. 45 U Hořeních Vojáku**


Toto stavení vystavěl r. 1705 Adam Novák. Po něm syn Adam Novák. Žena Anna z Jablonce. Dcera
Eleonora v č. 26. Eva provdaná Patočková ve Vysokém. II. žena Anna dcera Jana Kašťáka č. 84. Syn
Václav. Dcera Marie v č. 8.

Václav Novák jenž byl náruživý honec. Měl též obecní myslivost spachtovanou. Jen chodil s flintičkou a dobře se měl a o živnost pro dluhy přišel. Koupil si č. 78 u Svatu. Koupil to a zase zas o to přišel. Žena Anežka dcera Antonína Nováka č. 74. Syn František na Příchovicích klempíř. Václav,
Karel kupec v Praze. Antonín, dcera Marie provdaná Hájková ve Vysokém. Karolína, Pavla v Bosně, syn Josef, dcera Františka provdaná za Zemana z Roztok v Liberci. Anežka, Anna provdaná za Josefa Vodseďálka č. 50. Tato dostala kus pole na Vojákově.
Koupil tu r. 1867 Josef Pátek syn Josefa Pátka č. 70. Žena Marie dcera France Syrovátky č. 46. Dcera
Františka provdaná za Jana Ducháčka v Bozkově. Anna za Jana Ulmana ve Vysokém Ve dvorku.
II. žena Anna dcera Josefa Vodseďálka č. 68. Pátek byl kamnář a moc zbožný člověk. Vodil procesy na pouti, dával na mše. Též kříže. Pod Hajnovi z r. 1894 a u Ducháčkova lomu dal on postaviti.


Ve světnici to u něho bylo všecko polepeno svatýmy obrázky. Též byl hrozně nepřející. Jednou jeden chlapec mu sebral pod jabloní jablko. On hned jabloň porazil.
Po jeho smrti r. 1915 dcera Anna Ulmanová. Ta prodala r. 1921 stavení, kus pole a kus louky za
14 800 K. Les jí ještě zůstal.
Alois Novák a Marie Vitvarová
Novák pekař a punčochář z Pekla od Náchoda. Ženatý. Vitvarová rozená Koutská z Vysokého.
Před okny stávala stodola jíž koupil od Václava Nováka Kristián Čermák č. 22.

### **Č. 46 U Předních Vojáku**


Stavěl r. 1770 Jakub Novák rozen 1734 syn Adama Nováka č. 45. Již dříve zde však stávala jakási stavba ještě po bývalém dvorci. Jakub Novák měl ženu z Jeseného od Šklíbců. Syn Filip rozen
1 .3. 1769. Dcera Marie rozená 1771.

Filip Novák jenž zemřel r. 1850 v č. 20. Syn Jan zvoník, Filip učitel. Dcera Marie provdaná v č. 75.
Anna v č. 94. Syn Filip když byl ze studií doma na vakacích, spal ve stodole. I zdálo se mu jedenkráte že nad domem v onom hájků na jistém místě jest poklad. Sebrali se ráno s bratrem Janem a kopali tam. I vykopali lidskou kostru. Filipa pojala hrůza, zahodil lopatu a utekl domů a Jan to zase rychle zaházel. Možná že to byly pozůstatky Jiřího Vojáka viz číslo 44. Moje babička vyprávěla že
když byla u strýce u Kucheláku že říkali dětem. Nechoďte po klekání nad domi. Tam je zakopanej evandělík, voškrtil by vás. Tenkráte byl lid tak neuvědomělý že myslel evangelik že jest zvíře. Když
mu to kněží stále vykládali není se co diviti.
Jan Novák jenž se nejvíce o to zasadil, aby se společné pozemky na Vojákově rozdělili. Říkával:
Mě bylo nejprotivnější když jsem potřeboval trávu, žádný mě jí nasíci nepomohl ale když jsem ji měl nasečenou přišli ještě tři a rozdělili se o ní. Vyměnil si svojí 1/4 s Josefem Hevákem na Vršťalovo.
Josef Hevák žena dcera Adama Polouprutského č. 65. Synové: Josef, Franc, Antonín ve Vysokém.
Dcera Anna provdaná Vodseďálková ve Vysokém. II. žena (Adama?) dcera Josefa Čermáka rychtáře.
Dcera Marie. Těmto říkali Vršťálci.
As r. 1849 koupil od Heváka Franc Syrovátka z Ruprechtic rozen 1777. Žena Františka. Dcera
Marie v č. 45. Fr. provdaná za Václava Nováka rychtáře č. 33. Anna v č. 94. Syn Josef v Ruprechticích, Michal v č. 3. Vojtěch Krejčí zemřel r. 1850 na choleru.
R. 1866 koupil tu 1/4 Josef Šmíd z č. 30. Žena Anna, syn Josef veliký dareba jenž se oběsil.
František, dcera Pavla provdaná Kotrbáčková v Praze. Ta měla zde první úřední oddavky. Šmíd r. 1912 stavení přestavoval.
František Šmíd žena Anna z Třiče syn Josef dcera Vlasta od r. 1914.
Mezi Josefa Heváka a France Syrovátku patří Petr Liška ze Svárova.

### **Č. 47 U Kucheláku**


Zde byl první r. 1654 Mikuláš Holinka. Pak dlouhou dobu nevíme nic až r. 1713 Václav Sedlák.
r. 1787 Adam Novák syn Adama Nováka č. 45. Ten stavěl znova to stavení r. 1760. Jeho žena byla z Kuchelny odtud příslotek.
Po něm syn Vít Novák jenž měl za schovanku Marie Hotovičkovou dceru Josefa Hotovičky č. 51.
K té se přiženil Franc Čermák syn rychtáře Josefa Čermáka č. 34 narozen 15. 6. 1799. Tento Čermák


byl velmi zlostný. Ze zlosti strhával nad domem mladé březky. Jednou se mu ztráceli polínka. On vydlabal polínko a nasipal do něho střelného prachu. Nepozorovatelně to zadělal a dal zase do hranice. Potom Antonínu Slavíkovi č. 49 rozházelo kamna. Měl při sobě podruha svého švakra Josefa
Hladíka z č. 14.
Josef Hladík syn onoho podruha. Žena Helena ze Třiče. Dcera Anežka provdaná Blahoutová ve
Vysokém. Anna majitelka usedlosti v Olešnici. Byla kolik let v Rize v Rusku. Teprve r. 1922 přišla do Čech. Amálie v Tanvaldě. Františka. Syn Josef pachtýř sestřiny usedlosti v Olešnici. Stanislav
jenž zemřel na vojně r. 1919 v Itálii. Tento Hladík dával též korale navlékáti a chalupu prohospodařil. Na kopci byl les až po cestu a on ho všecek vyporážel.
Hynek Hlava z Kuchelny. I. žena františka cena Václava Nováka č. 33.
R. 1893 mu sníh rozbořil stodolu. r. 11. 5. 1913 toto dřevěné stavení vyhořelo a Hlava vystavěl z cihel nové. Syn Jaroslav, Petr v Popelnících, dcery: Františka, Marie, Anna provdaná za Farského
ševce v Roztokách. II. žena františka vdova po kováři Jiroušovi z Vysokého.
R. 1920 má Hynek Hlava okresní cestář na silnici: staroveskovysockodušnické, počáteční základní slušné 1400 K a drahotní přídavek 50%.

### **Č. 48 U Vlášku**


Michal Poledník do r. 1618.

Jan Poledník syn Tomáš Hošek r. 1654 ze Třiče. Ten prý vyhodil drába jenž k němu přišel s jakýms rozkazem s mostku na hnuj. Poté na více nečekal a ze statku uprchl. Jeho čeledín Jiří Fiedler byl však
chycen a násilím na grundě usazen. Ten Fiedler neměl mužských potomků, jen jedinou dceru. Ji si nechtěl nikdo Bůh ví proč, vzíti a poněvadž bylo potřeba hospodáře neboť zde to nemohla vrchnost
ku svému připojiti a žena tehdy zápis mýti nesměla, starali se tedy páni ze Semil o ženicha sami. I chycen od nich jakýsi Daniel Vlášek či Slavík a v poutech k nevěstě přiveden. Po něm synové: Jan Vlášek a Václav Vlášek kteří stavení r. 1703 znova vystavěli. r. 1714 Jiří Slavík či Vlášek rychtář a šenkýř.
Kdysi o muzice o posvícení přišel tam též jeden mládenec že Škodějova za holkou. Starovesská chasa ho zbila a potom postavila do hnojnice a lila po něm hnojnici. On prosil rychtáře jenž se ze dveří na
vše díval, aby ho vysvobodil. Rychtář povídá. Takhle, nemusels sem chodit a vešel do stavení.
Syn Pavel Slavík jenž zemřel r. 1783 a ustanovil živnost k rozdělení mezi syny Jiřího a Vavřína.
Hospodařila za něho vdova matka Eleonora Slavíková. Další dva synové byli: Vít v č. 36 a Josef Voják v č. 51. Vavřín Slavík to však tak nějak podvedl že Jiří nedostal nic a koupil si tedy domek č. 64.
Vavřin byl velký podivín. Když nosil do tuny ve sednici vodu, pokud mu neřekli přestaň, tak lil třeba na zem. Po smrti prý jeho duch chodil domů na špýchar všecko obilí na dvě hromady rozdělil. To
jako že to měli míti dvá. Žena Eva dcera Eva v č. 63. Dcera Eleonora v č. 76. Synové: Pavel v č. 85,
Antonín a Vít oba V 49 a Franc.
Franc Slavík rozen 14. 6. 1788. Žena Veronika 1781. Dcera France Vodseďálka č. 54. Syn Franc a Josef dcera Anna v č. 31, Eleonora v č. 32. Karolína v č. 25. Veronika v č. 29.
Josef Slavík a Franc Slavík synové. Josef prodal svoji 1/4 bratrovi koupil si 1/4 vlastně 1/2 č. 85.
Franc Slavík to stavení r. 1873 znova vystavěl. Ten stoupl na obruč a ona se vymrštila a zranila ho na noze že do smrti kulhal. Žena Anna dcera France Žanty ze Stanova č. 26. Syn František, dcera
Františka zemřela r. 1873. Dcera Marie v č. 54 Před smrtí mu přinesl zeť Josef Vodseďálek č. 54 lahev malinové limonády. On jí nemohl přechváliti. I pravil. Tu bych si koupil za čas ale kam bych přišel. On byl záložnou celé vsi. Svém 3 vnučkám v č. 34 odkázal po 1 000 zl. na což syn František
zase škaredě pohlížel.


František Slavík od r. 1891 žena Františka dcera France Žanty č. 93 jeho bratrance. Zemřela r. 1902 syn Josef jenž přišel ve válce r. 1915 o nohu. Dali mu gumovou. Dcera Vlastislava zemřela.
Daniel Vlášek byl prý původem Ital snad potomek nějakého alchemisty z doby Rudolfa II.

### **Č. 49 Ve Staré Škole**


Zde byl první Adam Wečerník z č. 26 r. 1787. Po něm Dominik Hotovička z č. 51. To bylo stavení dřevěné a zadek mělo z roští upletený. Říkalo se zde na Bahně a na Písku. Dominik chodil s basou
až na Krim do Ruska.

R. 1814 mila jeho žena malého synka Dominika v neckách. Najednou přiběhli od Klepaču že u nich zadek hoří aby se stěhovali. Ona hned povídá. To ten nemrád Vlášků tu šel okolo. Totiž
Vavřin Slavík jenž tudy šel (bylo to v noci) s pochodní na pobyt k dceři Holánovem, podržel na zadku u přístřešku pochodeň. Když to hořelo Vláškovi si už povídali. Tady bude hospoda. A skutečně rychtář Marek to tak nějak přivedl že spáleniště dostali Vláškovi a Hotovička přišel o vše.
Vít Slavík a Antonín Slavík

Vít rozen 30. 6. 1798. Antonín 2. 11. 1792. Tito vystavěl to číslo znovu z cihel. Antonína žena
Marie roz. 12. 10. 1790 dcera Adama Polouprutskýho č. 65. Tito zde měli hospodu a velmi se zde karbanilo. r. 1858 koupila to za 700 zl. obec Stará Ves pro školu a Antonín Slavík dříve boháč zemřel
co obecní žebrák. Obec k tomu přistavěla o jedno okno dolu více. Stavil to Michal Palas z Ruprechtic. Učitelové zde byli: Josef Dolenský z Bosková.
Franc Kysela s Konecchlumí.
Jan Farský z Bosková.
Antonín Dobravský z Lomnice.
Jan Myslivec z Kuchelny.
Josef Šír z Roztok u Jilemnici spisovatel.
Josef Chromý.
Frant. Mařatka z Vysokého.


R. 1884 po vystavení nové školy koupila stavení od obce Anna Vedralová žena Františka Vedrala z č. 84 agenta. Děti: Marie, Anna, Milada, Leopoldina, František, Bohuslav úředník Škodových závodů v Plzni.

Josef Nepolský z Jilemnice jenž zde měl hostinec. Dráha k tomu jest od vyhořelého č. 38.
Josef Ducháček z č. 14 dříve řezník a chalupník v Roztokách. Zemřel na vojně r. 1917.
Anežka Ducháčková vdova rozená Kurfirstová z Roztok. Děti: Josef, Jaroslav, Václav, Oldřich,
Ladislav. Marie, Božena, Anna, Emilie,

### **Č. 50 U Procházku**


To stavení stálo na oné louce za studni. Zadkem do břehu jako č. 92. První zde byl Pavel Koutský z č. 17 jenže se zůčastnil povstání r. 1775.
Potom se zde oběvuje Josef Wodseďálek syn France Wodseďálka č. 55 narozen 1761. Žena Barbora 1763.
Po něm syn Josef Vodseďálek tkadlec. Žena Anna dcera France Wodseďálka č. 54. Dcery: Anna


provdaná Hlavová v Helkovicích, Marie v Rokytnici a Kateřina provdaná za Štěpána Čermáka č. 63 a syn Josef Wodseďálek zedník jenž co voják sloužil v Itálii u myslivců. Jeho žena Anna dcera Václava Nováka č. 45 jenž dostala věnem kus pole od Vojákova gruntu. Dcera: Anna, Marie v Držkově
a syn Josef krejčí jenž zemřel co průvodčí vlaku v Pardubicích.
Od Anny Vodseďálkové koupil domek Petr Novák r. 1900 švec syn Víta Nováka č. 51. Otec mu dal kus pozemku mezi č. 50 a studní od č. 62 jenž k chalupě č. 51 patřil. Petr Novák zemřel r. 1918
co vojín na cestě z Černé Hory do vlasti. Žena Františka dcera Vincence Housy z Roztok (její děd z č. 26). Synové: Jaroslav a Petr. Dcery Františka, Marie, Albína a Bohuslava.
Františka Nováková vždycky klidila oves až v listopadu a seno mívala ještě v září stát.


_Obrázek str 223_

### **Č. 51 U Klepaču**


Dne 8. května r. 1786 ujal tu chalupu Josef Marek ale nevím od koho. Ten měl sestru Kateřinu.
Rovněž mi posud známo není od čeho by byla přezdívka u Klepaču. Po něm vdova Marie Marková.
Od Marka koupil chalupu r. 1792 dne 11. prosince Josef Slavík z č. 48. Ten se dostal nějakým způsobem na vojnu na několik let. Když pak přišel konečně domů šel s konvý na houby do Wlášková háje. I zhlédl ho jeho bratr Vavřína č. 48 a poslal na něho psa. Pes ho kousl (jak měl na uchu u konve palce) do palce u ruky a on který prý byl ve válce raněn měl z toho smrt. Po něm vdova Marie
Slavíková. Dcery: Marie a Kateřina.
Ku dceři Marii se přiženil as r. 1810 Josef Hotovička z č. 37. Měl syna Josefa a dcery: Kateřina provdaná za Josefa Lišku č. 17, Anna provdaná za Josefa Hladíka podruha č. 47 a Marie za France
Čermáka č. 47.

R. 1835 se zde objevuje Michal Bouzek z Roprachatic o němž mi však nic známo není a po něm
Jan Machačka z Blanska. Jeho žena Anežka. Syn Jan. Dcery: Marie, Anna, Františka, Rosálie a Barbora. Později koupil č. 84 a č. 51 koupil Vít Wečerník syn Josefa Wečerníka č. 39. Ten byl co vojín u granátníků a pobyl v Římě a Neapoli. Narozen 26. 5. 1792, jeho žena Marie 25. 9. 1797.
Synové Franc rolník č. 20, Josef a Antonín, dcery: Anna provdaná za Josefa Svatého č. 78 a Marie.
Od něho koupil chalupu tu Vít Novák syn podruha v č. 28 Pavla Nováka. Byl krejčí. č. 51 koupil
3\. 5. 1852. První žena Anna dcera Fr. Slavíka č. 48 a druhá Josefka rozená Maturová z Kuchelny.
Synové: Josef chalupník v Jeseném, Franta zedník č. 13. Pavel mrzák. Petr švec č. 50 a Jáchim č. 51.


A dcera Marie provdaná za Petra Kunze ve Sklenářicích. Vít odprodal louku před Procházkovy synu Petru jenž měl č. 50.
Syn Jáchim Novák svobodný od r. 1902 do r. 1907. Prohrál vše v kartách a od něho koupil chalupu za 1 900 zl. soused František Hladík č. 52 a postoupil r. 1912 svému zeti jenž měl jeho dceru
Františku.

František Bouzek bačkorář a kolář z Vysokého odprodal pole na Hrubé Straně: Pavle Petruškové č. 18 a Kristiánu Čermákovi č. 71. Dům přestavěl. Světnici od cihel r. 1913 a stodůlků na pilíře
r. 1922. Synové Franta a Jaromír a dcera Milada.

### **Č. 52 U Adámku**


První mě známý majitel tohoto domku byl David Vodseďálek z č. 53. r. 1787.
Po něm Franc Novák a po tomto syn Josef Novák veliký podivín jemuž proto říkali Portugál.
Vdova Nováková prodala ten domek za 80 zl. Nový majitel Josef Hladík byl dříve podruhem u švakra France Čermáka č. 47. Byl zedníkem. Synové: Josef č. 47 a František tovární dělník v Praze. Dcery: Anna provdaná za Josefa Wečerníka č. 20 a Marie za Michala Syrovátku č. 3 a Anežka
svobodná. Žena jeho byla z č. 51. Syn František Hladík obecní sluha 1919 až 1923. On přistavěl k domů stodůlku. Jeho otec koupil kus pole od Vojákova gruntu. Žena Kateřina rozená Prokopová
z Karlova u Nové Paky. Syn Josef chalupník u Schovánku ve Vysokém a Václav. dcery Kateřina provdaná za Antonína Skrbka z Roztok ve Vysokém. Františka Bouzková č. 51.


Výpis z gruntovní knihy CK okresního soudu
Dle v hlavní knize folio 182 vyznamenaného postupního kontraktů od 12. srpna 1819 jest Josef
Novák vlastníkem bezpolního domků čp 52 ve Staré Vsi.


Dluhy
Dle této listiny pro matku Marii Novákovou doživotní výměnek a pro bratra Wita Nováka byt do zaopatření


Vyznamenání od 29. 12. 1834 pro syrotky po Adamu Novákovi v celosti 40 zl. 41 kr. zastavený rest proti 5%


Dle svatební smlouvy od 7. 2. 1840 pro manžele France a Barboru Skrbek, byt do zaopatření vlastního obydlí.


Dle stránky gruntovní knihy folio 277 zápisu France Nováka od 18. září 1790 pro Davida Wodseďálka a jeho manželku doživotní byt.


Syrotci po Adamu Novákovi č. 45 dne 8. prosince 1823 zemřelém.
Eva dcera provdaná za Josefa Patočku ve Vysokém 45 let
Eleonora provdaná za Josefa Housu ve Staré Vsi č. 26, 32 let
Marie 4 léta, Václav 2 léta, Anna 1 rok. Anton 2. 8. 1829.

C. K. listovní úřad v Semilech 15. července 1865
V. Šváb C. K. listovní


### **Č. 53 U Voceďálku**

První mi známý majitel gruntu toho o výměře as 168 korcu byl r. 1654 Tobiáš Vodseďálek psaný
Woezedal. R. 1713 jeho syn Daniel psaný Daniel Wodseďalej. Gruntovní stavení stálo na poli k č. 54 a 17 patřícímu a podnes Spáleniště zvaném. On rozdělil grunt svůj. Syn Vit Vodseďálek dostal 1/2
s novým č. 53 jenž r. 1783 vystavěl a r. 1784 syn Franc druhý díl s č. 54. Po Vitovi syn Josef Vodseďálek. Ten měl syny France a Jeroníma jenž se vystěhoval do Ameriky. Josefův bratr Franc dostal od otce 1/4 a vystavěl si r. 1810 dům č. 77. Potom se zde oběvuje Petr Blažek narozený 24. 8. 1799. Jeho
žena Marie 13. 5. 1799. Dcera Josefa Vodseďálka a druhá dcera si vzala Vita Kainu z Pasek a dostala 1/8. Synové Blažkovi: Josef na Ostrově, Petr ve Vysokém a Antonín jenž r. 1912 zemřel co obecní žebrák. Dcery: Anna provdaná za Václava Hajnu č. 53. Dcery: Anna, Anežka a františka. Hospodář
Antonín Blažek o němž mi nic známo není. Od něho koupil tu 1/8 as r. 1860 Vit Novák z č. 28 narozen 1807 krejčí a starý poberta jenž měl dříve č. 29. II. žena Anežka dcera Josefa Nesvadby č. 74 dcery: Anežka, Anna provdaná za Čeňka Šídu v Ruprechticích a ku dceři Barboře se přiženil z Pasek František Soukup švec. Ten k tomu vystavěl stodolu. (Dříve bylo s č. 53 dohromady) a přikoupil
kus pole as pro 9 kordů od č. 78. Jeho žena Barbora navlékala korale na 24 jehel. Synové: Frant.
hospodář. Josef č. 53 b, Karel pekařský a Antonín řezník a dcera Marie zemřela. Po smrti I. ženy r. 1903 si Soukup vzal za ženu Anežku vdovu po Fr. Zemanovi č. 81. s níž měl dceru Růženu. S nejstarším synem se pak nemohli nějak pohodnouti a Soukup se dne 19. 6. 1904 ve stodole u patra
oběsil. Po jeho smrti se vdova odstěhovala do svého č. 84.
František Soukup žena Marie dcera J. Nováka č. 43 synové: Josef řeznicky a František a dcera
Marie provdaná za Jarosl. Večerníka č. 20 a syn Ladislav.

### **Č. 54 Na Skále**


Na 1/2 gruntu Woceďálkova vystavěl r. 1784 Franc Vodseďálek dům č. 54.
Po něm dostal stavení a 1/4 syn Vít Wodseďálek narozený 24. 12. 1791 a sestra Anna provdaná za
Svatého z Ruprechtic druhou 1/4. Vitova žena Anna byla rozená 28. 9. 1786. Po Vitovi dostali usedlost synové Franc Vodseďálek a Josef.
Jejich sestra Veronika byla provdaná za France Slavíka č. 48. Francova žena Marie dcera Jana
Housi č. 26. Synové: Antonín zámečník ve Škodějově. Franc kramář v č. 66 a Josef v č. 68. Dcera
Anna provdaná za Josefa Wodseďálka č. 50. Eleonora v Ruprechticích a ku dceři Karolíně se přiženil Josef Kouble ze Sýtového a po něm syn Josef Kouble. Od něho koupil 1860 Jan Wodseďálek z č. 21. jemuž hospodářství nevynášelo jak by si byl přál a sousedka Strnádková mu co kde mohla
ukradla a tak on se 16. 5. 1861 oběsil. Tehdy stavení přehradili zdi. Po Janovi syn Josef Vodseďálek jenž stodolu stojící nad domem a jíž měli obá hospodáří společnou rozboural. Vystavěli si stodolu
každý na své straně. (Na místě staré stodoly nad domem jest zahrádka Josefu Vodseďálkovi náležící.) Jeho žena Marie dcera Fr. Slavíka č. 48. Dcery: Anna provdaná Kocourová v Záhoří. Karolína
Jandová v Přivlace. Marie ve Škodějové a Pavlína a syn Josef Wodseďálek hospodář po smrti otce
9\. 11. 1906. Jeho žena Josefka rozená Václavíková z Přivlaky.
Tuto 1/8 gruntu dostal od otce Víta Josef Wodseďálek. Od něho koupil asi r. 1845 Josef Hevák z č. 46 rodák z č. 20 zvaný Vršťálek. Jeho syn Antonín ve Vysokém č. 82. r. 1855 koupil tu živnůstku od něho Vojtěch Strnádek z č. 65 jenž se odstěhoval do Helkovic. Jeho žena Anna dcera Jana
Hajny č. 72. r. 1873 koupil od Strnádka Čeněk Kobr z č. 77. Syn Josef náramný kořala zemřel na vojně r. 1918 a syn František nádeník. Kobrová žena Anna vždycky říkala: Mi jsme na Skále


a Skála ne ustoupí. Byla ze Zásady a zemřela 1904. Asi ten čas začal Kobr utráceti a přestal hospodařiti.

R. 1902 měl v Okr. hosp. záložně ve Vysokém 6 658 K 40 h které peníze během 4 let i s přibylými úroky vybral a se syny a jinými kumpány jak se při takové příležitosti naskytnou, utratil. zejména
vybral s řečeného vkladu r. 1903 přes 1 800 K a r. 1904 přes 4000 K. Jeho usedlost č. 54 1/2 a č. 42 1/2 v Ruprechticích byla obhádnuta za necelých 8 000 Kč. Na tuto svou usedlost dluhuprostou se vypůjčil 3 400 K jež také prohířil. Konečně na žádost obecního zástupitelstva byl r. 1909 prohlášen za
marnotratníka (když jíž bylo pozdě) a ustanoven mu opatrovník jeho bratr Frant. Kobr č. 77. Konečně mu to dal dne 13. 1. 1910 jeho hlavní věřitel Petr Haba kramář ze Sklenařic do dražby a v dražbě koupila za 3 600 K Anna Slavíková z Ropratic (ale Ropraticko né). Ta se se svím společníkem r. 1921
Josefem Vackem z Bratrouchova nepohodla a koupil od ní František Housa č. 75 za 20 000 K.
Dne 17. 10. 1921 po jeho smrti 13. 4. 1922 vdova Barbora Housová která les u té živnosti vyporážela a rovněž všecko ovocné stromovi kolem domu v čemž jí byl rádcem spoluporučník A Koldovský č. 1. Také ve stavení všechny podlahy a kde jaké prkénko otrhali. Dne 15. 12. 1923 koupil jmenovanou usedlost za 21 200 K Jan Šulc z Přivlaky. Anna dcera Františka Housi má tam knihovně vtěleno 15 000 K. Pole jsou toho času vytažená ovsišťata, hnůj žádný, dobytek žádný a obrok
a sláma žádná.

### **Č. 55 U Prutských**


R. 1775 vystavěl ten domek na obecním pozemku Franc Wodseďálek z č. 10. Jeho synové byli: Josef č. 50, Franc č. 75, Pavel č. 38 a Adam ve Sklenařicích a dcera Marie provdaná v č. 20. Od něho koupil domek Jan Housa č. 26 pro syna Jana ale vyměnil si to s Francem Novákem č. 27 na jeho chalupu. Franc Novák zvaný Pruťák přinesl příslotek sem kde se doposud říkalo u Voceďálku. Po Novákovi jeho syn Josef Novák a po tomto Michal Šalda z č. 3 jenž domek r. 1852 prodal a usadil se
někde na Šachovci (Helkovice). Nový majitel Jan Novák prohospodařilý sedlák č. 20 podepřel vazbu která se klonila, trámem se země pod špýchar. Jeho synové: Josef chalupník č. 12, k stáru podruh v č. 55, Josef nájemce větrního mlýna ve Mšeně, potom podruh a flašinetář v Přivlace. Obá byli
doživování obci. Syn Antonín když přišel z vojny vypravil se na vandr. Za nějaký čas poslal psaní z Oděsy z Ruska u Černého moře, že vždycky říkal že se podívá do Jerusaléma a tak že již vsedá na
loď. A více o něm žádná zpráva nepřišla. Dcery: Kateřina provdaná za Kristiána Čermáka č. 22 a Anna za Josefa Jandu podruha č. 80. Jan Novák měl z hospodářství hak a tak s ním sázel brambory. Synové zapřažení táhli a on hakoval. Po smrti své ženy byl v baráku sám a kolik let ani nesvítil.
On převzal od č. 24 zvonění a po něm jeho syn Josef.
Po smrti otce r. 24. 2. 1897 ujala domek dcera Anna Jandová která po smrti svého může bydlela v č. 22 u švakra a v domku měla bratra Josefa.

### **Č. 56 U Lukšu**


Tento domek na 1/2 chalupy č. 12 vystavěl r. 1780 Václav Holán syn Tobiáše Holána č. 12. r. 1823
Josef Lukeš snad z Ruprechtic narozený 29. 2. 1788 žena Eleonora 2. 5. 1788. Syn Pavel, Michal,
Ignác, dcera Anežka a Anna a syn Josef Lukeš hospodář jenž byl dvakráte ženat. Asi r. 1865 koupil ten domek Jáchim Kramář z č. 9. Jeho dcera Anna Slavíková č. 85 prodala r. 1883 Janu Kobrovi.


Vymínila si však jednu velikou olši u potoka. I zvěděli o tom tři mušketýři, Frant. Večerník č. 20,
Frant. Čermák č. 93 a Frant. Šalda č. 72, všichni povedený hoši. I vzali v noci pilu a milou olši co nejvíše nařízli. Přitom jim však přiskříplo pilu. Museli tedy čekati, a jak vítr olší hnul, vždycky
cuknouti zpátky, a tak pilu šťastně vytáhli. Do rána vítr olši zlámal. Jan Kobr z č. 77 měl z domů podíl 587 zl. a navlékal korale na 4 jehly. I. žena Barbora rozená Čechová z Ruprechtic. Synové:
Josef švec a Franta. r. 1905 po smrti Kobra jemuž říkali Honzíček ujala domek II. manželka vdova
Anna Kob rová rozená Patočková vdova po Turpíšovi ze Sklenařic. r. 1910 ujal to od ní nevlastní syn František Kobr tovární dělník jenž si vzal za ženu dceru své macechy Růženu Turpíšovu. r. 1922
koupili od Františky Liškové č. 17 kus pole v Kopřoví zvaný Okrouhlík za 5 500 K.

### **Č. 57 U Holinku**


Tento domek na obecním gruntě vystavěl r. 1779 ze dříví z bývalého Novákova srubu Matěj Holinka. Po něm vdova Marie Holinková. Od ní domek koupil asi r. 1823 Franc Polouprutský dříve sedlák č. 16. Asi 1839 koupil od něho Jáchim Berka z č. 19. Od Berky koupil dne 1. unora 1850 za
80 zl. Franc Novák z č. 43. Tehdy se z toho domku platila tak zvaná robotní relnice 1 zl. 5 kr. ročně.
Novák byl široko daleko známý zloděj. On koupil kus pole zvaný Stráňka od č. 45. a vystavěl r. 1871 u domku na obecním vykoupeném pozemků stodolu. Dne 8. 10. 1876 ujala to od něho žena Anna
Nováková a on zemřel 24. 2. 1883.

Dcery: Anna, Marie a Františka jenž zemřela a syn František. Novák jenž ujal domek od matky dne 14. 7. 1887. Byl cihlářem. Zemřel na žaludeční rakovinu 12. 12. 1915. Po něm to ujala vdova
Marie Nováková rozená Hrádecká ze Střevelné. Děti: dcera Hedvika zemřela v stáří 17 let. Syn Josef, františek a Václav mlynářští a syn Bohuslav Novák hospodář jemuž matka postoupila domek r. 1921. On barák znamenitě opravil. Vyhlášený prostředník duchověrců. Žena Růžena rozená Hrádecká z Ruprechtic.


### **Rod Čermákův**

_**Josef Čermák**_ naroz. 1750 zemřel … syn Daniela Čermáka č. 36 rychtář

manželka Marie

syn Jan narozen 31. 4. 1814, syn Pavel narozen 3. 4. 1807 zemřel …, chalupník č. 42
syn Antonín nar. 28. 8. 1816, syn František narozen 15. 6. 1899 zemř. …, chalupník č. 47
syn Václav 28. 9. 1796 dcera Anna manželka Josefa Heváka č. 20 nar. 25. 8. 1810 zemř. … ve Vysokém


_**Václav Čermák**_ nar. 28. 9. 1796 zemřel, syn Josefa Čermáka č. 34

manželka Kateřina nar. 1801 zemřela 18… dcera Jana Kobra č. 77
syn František nar. 28. 9. 1823 zemř. 14. 1. 1895 rolník č. 53 syn Josef nar. 26. 6. 1825 zemř. … rolník č. 34 a 85

dcera Marie nar. 25. 1. 1834, dcera Anna nar. 25. 6. 1838 ve Sklenařicích


_**Josef Čermák**_ nar. 26. 6. 1825 zemř. …, starosta

manželka Anna nar. 18. 9. 1822 zemř. … dcera Pavla Slavíka č. 85

syn Josef rolnik v Roprachticích


_**Pavel Čermák**_ naroz. 3. 4. 1807 zemř. … syn Josefa Čermáka č. 34

manželka Františka nar. 25. 7. 1811 zemř. 24. 12. 1882 dcera Fr. Zemana č. 84

syn Jan naroz. 29. 3. 1842 zemř. 1880 rolník č. 93
Jan Čermák naroz. 29. 3. 1842 zemř. 1880 syn Pavla Čermáka č. 42 manželka Anežka nar. 28. 2. 1844 zemř. 4. 2. 1897 dcera Frant. Žanty č. 15
syn Josef nar. 6. 11. 1864 syn František nar. 11. 12. 1866 rolnik č. 15
Josef Čermák naroz. 6. 11. 1864 zemř. syn Jana Čermáka č. 85 manželka Karolina naroz. 23. 9. 1866 zemř. … dcera Jos. Žanty ze Stanov. č. 39
syn Josef nar. 23. 7. 1889, zemř. 8. 7. 1918 v Choluň v Polsku poručík syn Frant.

nar. 4. 12. 1892


_**František Čermák**_ naroz. 11. 12. 1866 zemř. … syn Jana Čermáka č. 93

manželka Pavlína naroz. 17. 8. 1871 zemř. … dcera Františka Žanty č. 93 dcera Pavlina naroz. 25. 10. 1894 zemř. 30. 1. 1919 syn Karel nar. 19. 10. 1898


_**František Čermák**_ nar. 14. 9. 1823 zemřel 14. 1. 1895 syn Václava Čermáka č. 34

manželka Anna narozená 9. 1. 1826 zemřela 24. 1. 1893 dcera Petra Blažka č. 53

syn Josef narozen 15. 12. 1856 zemřel 3. 12. 1918 dcera Marie nar. 9. 11. 1845 dcera Anna nar. 27. 5. 1848 zemřela … dcera Františka nar. 9. 4. 1839


_**Josef Čermák**_ naroz. 15. 12. 1856 zemřel 3. 12. 1918 syn Františka Čermáka č. 53

manželka Marie naroz. 7. 8. 1860 zemř. 1925

dcera Marie nar. 9. 9. 1885 zemř. 14. 9. 1905. syn Josef nar. 17. 7. 1884 rolník ve
Sklenařicích


dcera Františka nar. 14. 5. 1888 zemř. 3. 1. 1889 dcera Pavlina nar. 27. 7. 1889

zemř. …provdaná za Jos. Slavíka ze Třiče dcera Anna nar. 5. 2. 1891 zemř. 25. 3. 1894 dcera Anna nar. 3. 10. 1897 zemř. 1903


_**Josef Soukup**_ nar. 14. 11. 1893 zemř. … syn Františka Soukupa č. 53

Pavlína Slavíková nar. 27. 7. 1889 zemř. … dcera Josefa Slavíka č. 53 syn Josef Čermák nar. 13. 12. 1921 dcera Růžena nar. 12. 3. 1923
dcera Věra nar. 16. 9. 1925 zemř. 15. 4. 1926 dcera Olga nar. 30. 5. 1924


_**Josef Čermák**_ naroz. 1778 zemř. 1847 syn Václava Čermáka č. 22

manželka

syn František naroz. 1798 zemř. 1849 domkař č. 18 syn Michal podruh č. 7 syn Josef nar. 22. 12. 1800 zemř. 1856 rolník č. 22


_**František Čermák**_ naroz. 26. 7. 1798 zemř. 1849 syn Josefa Čermáka č. 22

manželka Marie naroz. 10. 11. 1801

syn František naroz. 28. 12. 1824 zemř. 27. 10. 1886 zedník č. 71 syn Kristián naroz. 2. 3. 1829 zemř. 30. 4. 1914 rolník č. 22
dcera Marie 3. 10. 1822 zemř. 1881 pod Bozkovem dcera Anna naroz. 22. 5. 1835 zemř. … manželka Josefa Štěpánka v Bozkově


_**František Čermák**_ nar. 28. 12. 1824 zemř. 27. 10. 1886 syn Frant. Čermáka č. 18

manželka Františka naroz. 7. 4. 1828 zemř. … dcera Frant. Lišky č. 58 dcera Františka 31. 5. 1857 zemř. … manželka Frant. Hotovičky č. 67
dceraAnna naroz. 27. 7. 1869 zemř. 20. 4. 1901 manželka Ant. Večerníka č. 66

syn Kristián naroz. 18. 9. 1861 zemř. … syn František nar. 7. 9. 1863 ve Vídni syn Antonín naroz. 15. 10. 1861


_**Kristián Čermák**_ nar. 18. 9. 1861 zemř. … syn Frant. Čermáka č. 71

I. manželka

II. manželka Marie naroz. 22. 5. 1863 zemř. dcera Jos. Tichánka z Roprachtic syn Ludvík nar. 6. 1. 1900 zemř. … dcera Ludmila nar. 12. 5. 1892
syn Petr nar. 18. 8. 1902 zemř. … dcera Marie nar. 30. 5. 1895 zemř. … manželka Frant. Pikory na Rybnicích
dcera Pavlina nar. 13. 1. 1898 zemř. … manželka Jos. Tichýho ve Vysokém


_**Marie Štěpánková**_ nar. 12. 8. 1869 zemř. … dcera Anny Čermákové z č. 18

(syn) Antonín Štěpánek nar. 29. 3. 1893 zemř. … syn Ant. Koldovskýho č. 75 manželka Anna nar. 1. 12. 1891 zemř. … dcera Josefa Rydvala č. 77
dcera Anna nar. 1. 3. 1920 syn Antonín nar. 10. 8. 1921 syn František nar. 4. 10. 1923 syn Stanislav nar. 12. 2. 1926


### **Rod Hevákův**

_**Adam Hevák**_ nar. 1746 zemř. 1807 syn Jakuba Heváka č. 20

manželka

syn Václav nar. 13. 6. 1770 zemř. … majitel 1/2 č. 20 a č. 18 syn František nar. 1777 zemř. … majitel 1/2 č. 20


_**František Hevák**_ naroz. 1777 zemř.… syn Adama Heváka č. 20

manželka

syn Josef naroz. 20. 3. 1809 zemř. … majitel 1/2 č. 20, potom č. 46, potom 1/2 č. 54
syn František naroz. 19. 4. 1835 zemř. … syn Antonín naroz. 20. 7. 1834


_**Josef Hevák**_ naroz. 20. 3. 1809 zemř. … syn Františka Heváka č. 20

manželka Anna naroz. 23. 8. 1810 zemř. … dcera Josefa Čermáka č. 34

dcera Anna naroz. 10. 6. 1842 zemř. … dcera Marie naroz. 9. 1. 1852 zemř. …

syn Antonín nar. 18 zemř. … ve Vysokém č.


_**Antonín Hevák**_ nar. 18. zemř. syn Josefa Heváka č. 20

manželka Emma naroz. 26. 12. 1847 zemř. 19 dcera Jana Vodseďálka č. 83 syn Antonín syn Jaroslav naroz. 22. 3. 1873 chalupník č. 82
Jaroslav Hevák naroz. 22. 3. 1873 zemř. syn Antonína Heváka z Vysokého č. 72

### **Rod Hladíkův**


_**Václav Hladík**_ naroz. 1777 zemř. …


I. manželka Anna naroz. 1779 zemř. … dcera Josefa Nováka č. 14

dcera Anna naroz. 12. 2. 1820 zemř. …

dcera Kateřina naroz. 19. 9. 1836 zemř. 1886 manželka Jana Karlasa č. 91 syn Josef nar. 30. 8. 1810 zemř. 9. 11. 1895 zedník a domkař č. 52


_**Josef Hladík**_ nar. 30. 8. 1810 zemř. 9. 11. 1895 syn Václava Hladíka č. 14

manželka Anna naroz. 24. 12. 1811 zemř. … dcera Josefa Hotovičky č. 51 dcera Anna naroz. 11. 1. 1837 zemř. 15. 3. 1911 manželka Josefa Večerníka č. 20
syn Josef 17. 9. 1841 zemř. 1908 chalupník č. 47 syn Frant. nar. 17. 9. 1848
dcera Anežka nar. 25. 9. 1855 zemř. 13. 3. 1893 dcera Marie nar. 13. 4. 1839

zemř. 22. 12. 1902 manželka Michala Syrovátky č. 3


_**František Hladík**_ naroz. 17. 9. 1848 zemř. 27. 3. 1927 syn Josefa Hladíka č. 52


## **Rok 1935 – 1991**

### **1935**

Dne 3. ledna zatkli četníci na základě výpovědi v Lomnici zatčeného Rösslera z Polubného; Jindř. Maturu a jeho ženu a dceru ve věci v letě min. r. vypátraných krádeží ale za týden byly zase propuštěni.
Dne 12. ledna zemřela 54 let stará Anna Večerníková č. 92 vdova po Ant. Večerníkovi zedníku z č. 20 a 15. led. zemřel u Prahy její nevlastní syn Frant. Večerník 46 let starý mlynářský. Domek
č. 92 u Štěpánů po ní ujala za 4 000 K starší dcera Anna Večerníková se služebností bytu pro mladší dceru Jindřišku Nesvadbovou na rok.
Dne 16. led. zemřel v č. 23, 61 letý Jos. Svarovský starý mládenec a poslední mužský člen svého rodu zde; bývalý stárek ve mlýně Senomatech u Rakovníka. Dne 8. listopadu min. r. zemřel v Doleních Ohřovicích (Niederoderwitz) u Žitavy v Lužici jeho 59 letý bratr Jarosl. Svarovský krejčí.
1\. unora spadlo tolik sněhu že auta nemohla jet a 2. na Hromnice do toho začalo pršet takže museli lidé se střechy shazovat sníh a navečír se silně blýskalo a taková vánice se strhla a trvala 3 dni že nebylo spojení ani mezi domy 10 kroků vzdálenými. To se za 14 dní opakovalo a 20. unora zde
byli špačci.
Dne 14. března jsme zde měli válku. 22. pluk z Jičína zde měl cvičení od Rokytnice dolů rozdělen na červené a modré; červení postupovali od hranic dolu a právě jmenovaného dne ráno byly červení v držení Sedláková kopce, ležíce na površku, každý před sebou vyhozenou hromádku sněhu,
potom ustoupili a usadili se za mezi Vršťalovi cesty bránili se dál. Modří byly na Malé Straně roztážení až někde k Zimrovu poněvadž u tak zv. Borovice byli s děli; nad tím přeletělo 5 létadel a tak sem se celá bitva střelbou pušek; kulometů i děl přetáhla dolu přes ves a někde k Semilům.
V neděli potom přišla zpráva že Německo prohlásilo všeobecnou brannou povinnost, nedlouho před tím prováděn byl soupis povozů pro vojenské účele a byl u nás zjištěno 65 vozů, 15 saní a 13 postrojů koňských; (ovšem že všechno přihlášeno nebylo) potom nařízen letos koňský odvod jenž ještě
neměl byt; už od loňska prováděné sešiřování silnice k Novému Světu, obilní monopol a shromažďování obilí ve skladištích a starých pánských špýcharech (hospodář. družstvo ve Vysokém, špýchar v Navarově) o němž nikdo nevěřil že je pro zvýšení cen plodin ale pro zásobování vojska; důvěrně
sdělená zpráva že má okresní soud „nařízeno“ důležité spisy mít připraveny k uložení do beden a k odvezení někam pryč a určovací lisky dodané pěším záložníkům bez rozdílu pluku, aby v případě mobilisace nerukovali a vyčkali zvláštního povolání ku 2. hranič. praporu do Trutnova; to
všecko plašilo obyvatelstvo celého okolí že bude válka.
Našli se i takový že říkali že se lépe ani Němcům nebránit (Fr. Čermák číslo 93) a zase jiní že by bylo nám lépe pod německým panstvím (Jar. Nesvadba, Fr. Vodseďálek, Bedř. Polouprutský, ten
druhý ač mu bylo lépe než komu jinému byl zlákán blahobytem svých přátel u Žitavy.)
Ten čas vyzvedl Čeněk Housa žalobu na porážkový spolek pro zaplacení náhrady za nuceně poraženého vola dne 21. unora. Tomu volovi bylo 15 let a zvěrolékař u něho zjistil měknutí kosti z hla du a neuznal maso k výseku. Bylo toho celé váhy 178 kg a někdo toho ze stodoly ukradl a zbytek odvezl Fr. Vodseďálek do bělidla v Jablonci k spálení a porážkový spolek se usnesl že na tento


zaviněný případ nedá žádnou náhradu a že jeho ostatní dobytek jehož měl ještě 12 ks vypadal také na takový konec, vyloučili ho ze spolku. Housa krmil sice jen zeleným obrobkem poněvadž slámu
neměl žádnou (ani nepodestýlal) nemaje vymláceno ale jen dvakrát za den a pít dávali jen jednou, obojího málo, poněvadž jsa od podzima sám nemohl k prací stačit a odprodat něco nechtěl. Celou
podzimní práci od srpna mu udělal bez stravy a ani u nemocenské pokladny ho nepřihlášeného neměl Jos. Babec a on mu pak za to dal 200 K.
Do polou března byla silná zima a že do Vánoc nebyl sníh vůbec žádný a od Vánoc málo, lidé ani stromky neobvázali a když potom v unoru napadla spousta sněhu ožrali je zajíci jichž bylo u domů
třeba 5. Nejhůře byl postižen Jos. Janda jemuž 8 velkých štěpu nadobro oloupili.
Potom když nastalo tání, že nebyla země umrzlá, sníh pařil žita takže se na nich objevila sněžná plíseň a nejhůře byla postižena žita jež byla na podzim pěkná a hlavně cizé druhy. Nejvíce byl postižen Janda maje setý druh zvaný Petkutský na poli u Trhovice a ve Zdůlni.
Poslední týden března byl už tak krásně teplo a sucho a sníh už málo kde až dne 29. v pátek zahřmělo a taková spousta sněhu se svalila a vánice se strhla jako málokdy v zimě a mrazivou při tom.
Ten den byl ve Vysokém odvod; od nás byli odvedení oba ze III. třídy Petr Novák č. 50 brusič skla
22\. pěší pluk v Jičíně.
Frant. Soukup č. 53 rolnický syn 253. horský dělostřelec. oddíl v Liberci.
Toho jara se zase po 16 letech rozdílely úroky z nadace Václ. Vodseďálka pro vdávající se chudá děvčata jenž byla někdy v práci. Tu nadaci již měl podle ustanovení zakladatelovi poslední vůle pod
správou římský farář ve Vysokém půjčil Jos. Bém na válečnou půjčku skrz nějaký ústav ve Vídni a převratem to zůstalo v Rakousku a dalo to hroznou námahu obom obcím: Vysokému a Staré Vsi
dostati to zase až se přeci podařilo a činil úrok za ta léta 6000 K.
Zakladatel této nadace (1 000 zl.) založil ještě známou studenskou nadaci 12 000 zl., školní
200 zl.; chudinská 100 zl. a pro chudé nemocné 100 zl. ostatní o něm viz u č. 7 Nadační listiny z r. 1867 jsou podepsány: Josefem Rohslerem vykonávatelem poslední vůle a dále tam jsou podepsáni: Josef Nečásek pfarrer, (listina je německá) Fr. A. Nigrin Bürger meister, Fr. Votoček a Adolf
Adee rádní a Jos. Housa představený a Jos. Šmíd a Jos. Polouprutský rádní.
Tak dostaly t. r. po 270 K následující za těch 16 let provdané služky: Jindřiška Syrovátková provd.
Biemanová a její sestra Marie provd. Verikarková. Pavla Čermáková č. 71 provd. Tichá a její sestra
Marie provd. Pikorová. Frant. Nováková č. 50 provd. Kouřilová a její sestra Marie provd. Fišerová,
Barbora Čivrná provd. Rajská a její sestra Kristýna provd. Marková, Anna Večerníková č. 76 provd.
Nováková, Božena Ducháčková č. 49 provd. Dubská a Anna Kopalová provd. Vacková.
Dne 13. dub postřelil se z flobertky 26 letý Václ. Přibyl na cestě od své milé z Roprachtic. Náboj mu zůstal kdes pod lopatkou.
Dne 17. dubna měli odbývati: Václ. Večerník a stavitel Oldř. Zítek z Vysokého obhád usedlosti č. 16 Karla Koldovského na žádost jilemnické spořitelny pro za 3 roky nezaplacený úrok a ostatních
věřitelů občan. záložna vysocká, mlynářské družstvo ve Sklenařicích, staroveský mlynář Albrecht a berní úřad ale na obhad nedošlo poněvadž jmenovaný onen úrok zaplatil prodav louku 41 a jíž
koupil Vilém Rohn z Vysokého za 7 000 K (přizn.)
Do 1. máje nestálo počasí zamoc ale ten den ráno bylo bílo a tak silný mráz že okna zakvětovalo a chumelilo se celý den a druhý den bylo hůře a poslední přimrazek byl 21. máje a 29. t. m. odpoledne přišla s hrozným hromobitím taková průtrž že as ve 3 minutách všechny cesty a pole na svahu
kde zrovna nebyl jetel, probralo. Nejhůře byl postižen Večerník č. 20 jemuž pole v Kopci pro 1 ha 22 a strašlivě probralo.
19\. května se odbývaly volby do sněmovny a senátu. U nás bylo 221 voličů, mužů 108, žen 113, do senátu 97 žen, 96 mužů, Předsedou volební komise byl Bohdan Pavlata a zástupcem okres. úřadu učitel Jan Mecnar.


Výsledek : Rozdíl (první údaj) proti posledním volbám v r 1929 byl
I. zemědělská 85 sněmovna 76 senát, přibylo dva hlasy
II. soc demokr 18 10 přibylo 13 hlasy
III. nár Social 67 60 ubylo 20 hlasů
IV. komunistic. 13 12 13 přibylo
V. lidová 15 15 nepřibylo ani neubylo
X. živnostenská 9 9 to samé

XIII. fašistická 1 1 ten jeden
XVI. nár. sjednoc. 13 10 ubylo 5 hlasu a druhou neděli den 26. května byly volby do zemského a okres. zástup. Od nás kandidoval do
okresu za nár. socialisty Pavlata. Výsledek byl skoro jako při volbách minulou neděli a předsedou byl opět Pavlata.


Dnes 4. července koupila Božena Kobrová manželka Lad. Kobra dům č. 18 se stodolou od Celestyny
Řehořkové a její dcery Anny Valkové a zavedla v něm opět kramářství a pole koupil za 4 000 K Bohusl. Novák.

Dne 3. srpna hodila Marie Chlumova kamenem po kočce souseda Augustina Novotného a Novotný na to vyhnal její slepice ze svého ovsa a nato k večeru ho Chlum u Ducháčková lomu napadl a že Novotný válečný invalida přichromlý na jednu ruku nemohl se tak bránit, vyrazil mu Chlum
ruku z ramene přičemž se svalili do lomu kde nepřijít tam Ladisl. Bouzek byl by Chlum Novotného uškrtil. Konečné stání bylo 4. pros. v Jičíně kdež si zaplatil každý své útraty ježto se nedalo dokázat
kdo na koho první ruku vztáhl.
Dne 22. září o staroveském posvícení po velmi krásném a parném dni ale půlnoci přišly 2 strašlivé bouřky s ohromným lijákem a kroupami že cesty a pole probralo. Nejvíce byl opět postižen Večerník č. 20 jemuž v tom samém místě jako na jaře hrozné struhy nadělalo v žitě asi týden zasetém.
Dne 25. října dostala F. Slavíková nepodepsaný, aby do 12. hod. v poledne složila do smrčí proti č. 1 u továrny 28 000 K jinak že bude do večera po ní a že pisatel jest sto to učiniti toho že je důkazem že u ní již jednou pobyl. (Někdy v červnu se jí dostal někdo oknem do hoření světnice ale nic
tam nevzal jsa přeplašen nájemníkem Flegrem, ač měl nějakou knihu v níž bylo vloženo 15 000 K, v rukou.) Podezření padlo na Fr. Chlum jenž tam tím smrčím udaný čas šel a jakoby něco hledal
a jeho písmo se srovnávalo s písmem v dopise ale ona to ze strachu umlčela.


V ten čas Čeněk Housa jsa poštván od Fr. Vodseďálka a Chlum dal výpověď obci na dluh z r. 1924 na chudobynec vypůjčený a na nezaplacený úrok a když se obec vykázala potvrzením od něho podepsaným, prohlásil že on nic nepodepisoval a že to není jeho písmo ale potom když ho starosta
chtěl žalovat vše odvolal a dluh nechal dluhem. Mimo obce dal výpověď na dluh ještě Štěpánkovi a ten ho vyplatil a Kobrovi č. 81 a ten mu řekl „když to půjčil tátovi ať si jde na tátu“.
Horší vše už bylo s F. Čermákem na němž chtěl též dluh a ten že prý ho měl zaplacený zemřelému jeho bratru Josefovi a Čeněk tvrdil že Josef o tom dluhu ani nevěděl což však pravda nebylo neboť
matka jmenovaného dlužníka se ty peníze dlužila od Josefa a on jí řekl že je Vinca přinese. Žalovali se navzájem a věc se ten rok ani neskončila.
21\. června zemřel 78 letý F. Housa kulhavý, výminkář na usedlosti 26.


Rok ten byl neobyčejně nepravý: sena narostlo málo už v květnu se sušilo neb se pro veliké sucho začala tráva tratit a otava vyrostla jen na stranách od slunce obrácených a mokřinách ale slavná né,
jetele rovněž byli špatné a žita měl někdo špatná a nikdo nic (pěkné neměl nikdo) ježto na ně přišla sněžná plíseň a ještě následkem sucha bylo málo zrní, oves řídký krátký a polovička zrní se osipala


na poli; rovněž bramborů nebylo mnoho a zelí nebylo mnoho a bylo špatné a ač stromoví hodně kvetlo nebyla třešně nikde ani jedna; jablek sice bylo dosti ale všechny červivé a hnily a černé jahody také vůbec žádné nebyly.
Do 9. prosince bylo celý týden as 2 cm sněhu a poumrzlé a 10. ráno při jasném počasí tak se oteplilo že bez deště sníh úplně stál. Před Štědrým dnem ho napadlo zas asi tolik a řádně umrzlo, na
Boží narození se odteplilo, na Štěpána už pršelo a poslední den v roce bylo už úplně beze sněhu a skoro sucho, krásně teplo jako v letě, v dolenci byly kočičky a v Končinách proti slunci kvetl petrklíč a to ani v noci nezmrzlalo a po kolik nocí se blýskalo.
V Staré Vsi se narodilo den rok 4 a zemřelých zemřelo jich 5.

### **1936**


Počátek roku byl jako konec předešlého, po sněhu ani sledu, čaýsem pršelo jen se lilo takže potoky vystoupili že břehu stále teplo a v noci blýskání.
11\. a 12. ledna strašlivé povětří a navečer několikráte zahřmělo. Lidé rozhrabovali krtičiny po lukách a poupata na stromoví byla na rozpuštění a každý z toho předpovídal špatný rok.
Dne 20. ledna se odbývala se první schůze obecního výboru náměstka Bohusl. Nováka č. 57 jenž byl v letě zvolen starostem, následkem toho že starosta Josef Ducháček č. 99 spáchal zpronevěru
svěřených mu peněz takže byl uvězněn a správu obce převzal jmenovaný náměstek. Při revisi kterouž provedl ve dnech 23. let až 3. unora účetní okresního úřadu Ludvík Kubát, se zjistilo že r. 1933 zpronevěřil jmenovaný starosta 546 K 85 K; roku 1934 pak 5 224 K 40 h, 1935 pak 3 270 K 70 h
r. 1936 125 K celkem 9 166 K 95 h a mimo toho si ponechal 1 400 K z mléčné akce pro děti nezaměstnaných na něž si vystavil falešná potvrzení; pak za pozemek na němž si vystavěl domek od obce koupený r. 1934 na nějž mu Trhovou smlouvu podepsali rádní Večerník a Soukup a jenž byla
notářem sepsána tak jakoby bylo koupeno za hotové a což oni přehledli a on stál na tom že má zápis čistý. Mimo toho zpronevěřil hasičskému sboru jehož byl jednatelem 150 K (revise stála 462 K 60 h).
Od stavby domů zůstal dlužen pokrývače Karlu Šaldovi z Vysokého, truhláři Jos. Večerníkovi č. 76 a zedníků Kamilu Vodseďálkovi 70 K; dále zůstal druhem Štěp. Hrádeckému a Čeňku Housovi
a 20 000 K jenž se vypůjčil ve vysocké záložně na ručení matky Anežky Ducháčkové a tchána faktora Hajka z Vysokého a ty si dali vtělit na domek. Také si ponechal 100 K jenž byli poslány roku r. 1935 z Vysokého z darů pod vánočním stromem. Byl odsouzen 2. června k 7 měsícům těžkého
žaláře s 1 postem měsíčně a k ztrátě volebního práva do obce a rozsudek potvrzen rozhodnutím nejvyššího soudu 16. července. Dne 29. ledna dopoledne se oběsil 68 letý Kamil Vodseďálek zedník
č. 62 bývalý školník a obecní sluha v letech 1928 – 32 a člen obec. zástup. Sebevraždu spáchal pro nervovou chorobu při kteréž naň nejvíce účinkovala, jako národ. socialistu, Ducháčková zpronevěra. Na výborská místa po něm a po Ducháčkovi povoláni náhradníci: Fr. Liška a Oldř. Polouprutský.
Ten čas se u nás rozpadl spolek pro ochranu majitelů padlého dobytka. Poslední činovníci byli:
Bedř. Polouprutský, Bohusl. Novák a Jos. Janda a hned 5. břez. si zlámala kráva Polouprutského nohu takže když týž přišel v 1/2 roce o 2 kusy (o posvícení 1935 přišel o jalovici již zůstal v krku
jablečný ohryzek a 12. břez. musel dát zakopat vola za něhož dostával před tím 1 500 K jenž měl tuberkulosu Ant. Kobr č. 77.

Dne 2. února byli založeni přičiněním Jos. Soukupa v Kvardově hostinci ve Staré vsi koministé.
12\. února zemřel 62 letý Emanuel Zákoutský rodák ze Semil když měli před 300 lety jeho předci dvůr řečený Zákoutí 1/2 chalupy u Blažků zvané po něm ujala spolumajitelka vdova Františka


Zákoutská, která měla už 11. květ. spor se sousedem K. Polákem jenž jí jezdil přes pozemek s vozem a jeho zeť holič Havel ji přerazil kopáčem ruku.
Dne 28. února odpoledne přišel silný vítr s deštěm po němž byla všecka okna blátem potažena a všecky nádoby venku plné bláta.
8\. dubna zemřel 74letý Frant. Slavík který celý život nezastonal a teď ho odpravilo to že šel bos na nevypařenou zem. Usedlost č. 48 o výměře 35 korců po něm ujal 41letý svobodný syn Jos. Slavík
válečný jednonohý invalida.
10\. dubna na Velký pátek ukradl časně ráno nějaký darebák jenž zjištěn nebyl v č. 31 Zákoutské z chléva pod domem kozu a prodal ji za 100 K jisté ženské v Roprachticích, kdež koza nalezena
a nová majitelka přišla o 100 K.
Na Bílou sobotu dopoledne napadlo sněhu a rovněž Velkou neděli byl a nejvíce ho bylo v pondělí, potom v úterý se zas dělalo na poli a v sobotu napadl zase sníh a mnoho a tu už žádný ani nehnul celý týden a následující sobotu bylo zase sněhu jako nikdy v zimě takže se na poli začalo dělat zas
až v pondělí 27. dubna a někteří měli už měsíc sázené brambory a 14 dní zasetý oves neuvláčený.
16\. dub. odvedeni k vojsku Vladimír Polouprutský č. 90 1. hranič. prap. Děčín, Fr. Hrádecký č. 94 hranič. prap. 2. Trutnov a Jos. Polák č. 32 pěchota Terezín.
6\. června v sobotu před roprachtickou poutí se ženil 61letý mládenec Ant. Kobr č. 77. Jeho nevěsta Frant. Hrubá z Helkovic byla 35letá.
10\. června ukradl neznámý zloděj na domě č. 56 kamž se dostal vytrháním došků Fr. Kobrovi z almary 9 stokorun, 100 K v drobných a spořitelní knížku.
O naši pouti 14. července lilo celý den jako z konve, jetele lidem hnili.
23\. července zemřel 66letý Jos. Polouprutský výminkář na chalupě č. 89 u Krumšů a 27./7 Jos.
Vodseďálek 85letý nejstarší zdejší občan a výminkář na usedlosti č. 9 u Hajnů.
25\. září koupil v nucené dražbě Jan Fišera kdys majitel č. 69, domek č. 67 za 4 000 K jehož obhadní cena byla 600 K pro dluh 4 000 K majitele Prokopa Jandury v hosp. záložně a pole v Kopřoví od téhož domku koupil za 2 000 K rodák z č. 61 Jos. Vodseďálek ve Vysokém.
28\. září zemřela 68letá Frant. Slavíková vdova po radovi státních drah ing. Jos. Slavíkovi kdys majiteli usedlosti č. 63 u Holánů; dům č. 98 po ní zdědil odkazem posled. vůle Ústav slepých dívek
na Kampě a hotové peníze as 14 000 K státní dráhy a jeji služka Anežka Kobrová která ji smrti dosloužila a i bita od ni bývala nedostala nic.
Dne 12. listopadu ujala Emilie Jínová domek č. 86 u Sytováků zvaný od matky Anny Kopalové.
Při zvolení náměstka Nováka za starostu zvolen náměstkem Ant. Skrbek č. 52.

Rok to byl dobrý na úrodu a špatný na sklizeň protože celé léto přšelo následkem čehož bylo zrno lehké a nikdo skoro nic suchého domu nedostal a co se s tím zbytečné práce muselo nadělat. Brambory byly napolovic shnilé a co se zkusilo při kopání zebení neb padal sníh a ani nenechalo lidi žita
dosit a nakonec bylo dlouho beze sněhu.
V tom roce jich v naší obci zemřelo 9 a narodili se 4.
Ten rok ujal Frant. Zákoutský 33letý svobodný od matky Františky chalupu č. 31,


Ve Staré Vsi 8. břazna 1937

Jaroslav Wečerník


### **1937**

Na Nový rok zemřeli: 40 letý mládenec Bohuslav Šalda č. 72 na souchotiny a 75 letá vdova po výminkáři Anna Housová č. 26 v Dolením Krčoví.

Dne 26. ledna se přiotrávil inkoustem 17 letý Jindř. Matura prý proto že mu táta vyčítal že mnoho chleba sní ale v nemocnici ho vypláchli.
20\. února časně ráno byla bouřka a po té se snih celý týden valil jako z pytle že ho museli lidé se střech shazovat a byl každý dům jako opevnění a ve Vysokém zůstala továrna stát že nemohli pro
spousty sněhu uhlí dovézt a zrovna za týden přišla obleva a přiletěli špačci ale již 3. března se sipal sníh nanovo.

Dne 9. dubna zemřela 65 letá Frant. Hlavová po níž ujala její 1/2 chalupy č. 47 její nevlastní dcera Frant. Hlavová.

14\. dub. odvedeni k vojsku: Karel Novák č. 13 útočná vozba Milovice. Karel Slavík č. 53 ženijní pluk č. 1 Terezín, Jarosl. Koldovský č. 16 též k ženistům v Liberci a Milosl. Chlum 2. hranič. prapor Trutnov.
16\. července v pátek 5. hodinu odpoledne liják s kroupamy a hromobitím následek probrané cesty, nejvíce Krčovská; za č. 87 hrom kus mezi urazil, voda tekla lidem do síní u č. 57 přes mlat;
žádný nepamatoval tak velký potok jako tehdy; obilí od krup povytlučené, zelenina prosekaná a hojná ten rok úroda jablek se též od krup zkazila.
Ten čas převzal od Jana Fišery jeho zeť Jos. Doubek dům č. 67 a Jandura tam dosud bydlívší se odstěhoval do Jandové pazderny.
Žně začaly poslední týden července a tehdy 2. srpna při východu slunce, západem pršelo takže tam byly neobyčejně jasná duha a dosti dlouho.
Ten čas tu byla strašná spousta motýlů bělásků celé mraky takže co na zelí a dumlikách nezničily kroupy, dožraly teď housenky takže bylo zelí na podzim hodně drahé ale málokdo ho měl.
5\. srpna zemřel 56 letý Oldř. Vodseďálek tovární mistr po němž ujal chalupu č. 83 u Kubů 28 letý svobodný syn Oldřich Vodseďálek bytem v Praze.
14\. září zemřel osvoboditel Československa a jeho první president jehož památka u nás uctěna zvoněním v den jeho pohřbu.
Ten čas hlídali hodně hospodaří zelí poněvadž jak už praveno bylo ho málo a bylo drahé a hodně ho kradli. Tak také hlídal Fr. Kobr č. 26 a když žádný zloději nešel, šel domu a do rána bylo 1/2 kopy
hlav pryč.
20\. října bylo soudní stání Jos. Hladíka se Stan. Kvardem na místě samém za starou stodolu č. 35 v příčině práva cesty č. 35 přes pozemek č. 73 kterýž spor r. 1988 _(? možná mělo být 1888)_ Kvarda
vyhrál.
Dne 20. listopadu zemřel 55letý zemědělský dělník a bývalý mlynářský (bytem v č. 74) Jos. Novák rodák z č. 76. Ten rok jich v naši obci zemřelo 5 a nenarodilo se nic.
Dne 30. prosince se odbývala dražba na domek č. 99 Jos. Ducháčka bývalého starosty. Odhadní cena byl něco přes 16 000 Kč a nejnižší podání něco přes 12 000 Kč. Dražili Ducháčkův tchán Hájek
z Vysokého a Frant. Večerník z č. 24 dosud nájemník v chudobinci až ho vydražil Večerník za
14 250 Kč.

Dne 31. prosince musel dát Karel Koldovský zabít koně jehož si cenil 6 000 Kč a teď zaň dostal od koňského řezníka z Rokytnice 800 Kč.


Ve Staré Vsi dne 30. břazna 1938


### **1938**

Dne 25. ledna večer v 8 hod. objevila se na severní obloze polární záře a sice byl to veliký červený oblouk jenž byl nejjasnější půlama a potom po koncích kde se země dotýkal a místy z něho trýskali vzhůru bílé paprsky a celý zjev měl asi 3 jasnější ohniska která měnila místo a hvězdy svítily skrz
to a pod tím obloukem bylo jasno zrovna zeleno jako když nejvíce měsíc svítí a sníh byl od té záře celý červený jako v ohni a v krvi zároveň a bylo to přes 11. hodinu. Co po tom zjevu následovati
bude to Bůh všemohoucí věděti sám ráčí.

Dne 20. unora zvoleni za delegáty do Hospodářské záložny za naši obec: Otakar Novák a Jarosl.
Večerník.
Dne 7. března porazil Čeněk Housa nad č. 26 přes 100 let starý ořech.
21\. března se dělalo na poli ale 24. přišla bouřka a po ni dlouhý nečas že se na pole nemohlo až v květnu.
23\. března zemřel 71 letý Frant. Šalda rolník č. 72 u Hajnů.
Dne 7. dubna odvedeni k vojsku: Karel Koldovský č. 16 Jos. Polouprutský č. 28, Mil. Vodseďálek č. 10 a Jarosl. Plucha č. 80 ale pro jiné události ani ten rok nenastoupili ale až 1. března 1939 ale už
20\. března po připojení Čech a Moravy k Německu byli propuštěni.
12\. května vláčel Frant. Kobr č. 26 na poli v Paloucích s jalovici neboť vůl mu nemohl na nohy, a ta se mu splašila, urazila se od bran a letěla po poli ke vsi a za č. 87 skočila z vysoké meze do úvozu kde upadla na předek a zlámala si přední levou nohu takže musela být zabita.
Dne 21. května v noci jsme měli být přepadeni německým vojskem ale včas se na vše přišlo a proto nakvap byly povoláváni záložnici na četnické stanici kde oblékáni a ozbrojeni a posíláni auty autobusi přímo na hranice. Německo vidělo že jsou naši připraveni a věc poodložilo a záložníci se
během 4 neděl vrátili.

Od nás byli povolání do služby:
Jos. Šmíd č. 46
Karel Čermák č. 15

Petr Slavík č. 85

Petr Novák č. 50
Václav Žitný č. 33
Frant. Soukup č. 53
Jindř. Večerník č. 24

Linhart Večerník č. 24


Dne 22. května schůze občanů v hostinci č. 14 za účelem dohody stran v obci jsoucích k obecním volbám jenž se měli konat 12. června. Dohody docíleno a 1. července se odbývaly volby obecní rady
v domě starostově při čemž byl volebním komisařem učitel Jan Mecnar. Starostem zvolen dosavádní starosta Bohusl. Novák a rádními Jos. Soukup a Boh. Pavlata. Náměstkem starosty Václ. Večerník,
pokladníkem dosavádní pokladník Otakar Novák a ostatními členy obec. zástupitelstva zvoleni:
Jarosl. Večerník č. 20 Bohumil Slavík, Frant. Vodseďálek č. 75, Václ. Olič č. 45, Ant. Skrbek, Frant.
Liška č. 17, a Ant. Vacátko z č. 18.
Dne 4. června sbírka na obranu státu která vynesla 1 024 K a kterouž vykonali: starosta Novák a Frant. Liška: obec dala: 300 K Kampelička 100 K a hasiči 100 K. Z jiných dárců dali: učitel 40 K,
starosta a Ant. Blažek po 20 K, St. Kobr, Jos. Slavík Fr. Svatý č. 40 po 15 K, po 10 K dali: Fr. Šmíd č. 30, M. Hladíková, Fr. Kobr č. 26, Č. Housa, P. Svárovská, B. Kobrová, Aug. Novotný, Jos. Bouzek,
K. Koldovský, Fr. Čermák, M. Vodseďálek, Fr. Janoušek, A. Koldovský, B. Ducháčková, Boh. Slavík,
A. Kobr, Jan Šulc, Jos. Soukup. Fr. Soukup, Fr. Knížek, St. Kvarda, Vil. Polouprutský, Václ. Večerník


a po 5 K: Oldř. Polouprutský, Vl. Vodseďálek, mlynář Albrecht, Fr. Zákoutská, A. Dlabalová, Jos.
Babec, Bohd. Pavlata, Fr. Vodseďálek, A. Večerníková č. 92, Jar. Večerník, M. Večerníková, Š. Hrádecký, B. Polouprutský, A. Vitvar, Fr. Čermák, Jitka Vodseďálková, V. Šalda, M. Honák, Fr. Kobr č. 56, F. Polouprutský, Václ. Novák, F. Večerník, Alb. Lišková, B. Přibylová, J. Vodseďálek, F. Liška,
Ot. Novák, F. Zeman, A. Štěpánek, Jos. Polouprutský, Václ. Polouprutský. 3 K J. Novák, Jos. Večerník, a po 2 K F. Šmíd č. 46, Fr. Chlum a a Em. Jínová č. 86.
Na výborské místo po 5. srpna zemřelém Václ. Oličovi povolán F. Večerník č. 99. A ten samý den zemřel Oldř. Zeman nájemník v Jandově pazderně.
Žitné žně začaly v prvním týdnu srpna ale ještě koncem toho měsíce byla většina žita na poli, dokonce Č. Housa a St. Kobr měli ho ještě stát a zrostlo stojaté a Kvarda na hrstech na zemi položené, a nejhorší byl týden od 20. do 28. srpna kdy ustavičně lilo jako z konve takže žito i v panácích
zrostlo až 28 a 29 srp. bylo krásně takže se žito rozvazovalo, sušilo a hodně odvezlo, někdo ovšem odvozil aniž ho sušil a 30. srpna pršelo znovu a nebylo dne bez deště, oves průzelinalý a již se jsa
odmoklý sipal a na to ještě odpoledne 9. září padaly kroupy a po nich bylo zrní na zemi a co by 2x vysil a teprve 10. září někteří odvezli žito strašlivě zrostlé, i po tom dni ještě zůstalo žito na poli
Kobrovi, Zemanovi a Housovi a 15. září po bouřce se strašlivě ostudenilo a hrozný vítr všecky ovesné panáky rozházel takže vytlouklo ještě ti ten zbytek zrní z panáků i ze stojatého ovsa až při
18\. září se trochu zlepšilo a ten den odvezl Fr. Zeman z Končin žito které tam bylo od 10. srpna.
Oves odvezen as kol 22. září, Housa ho odvezl ovšem až v říjnu.
Nejhůře bylo se sušením otav, někdo jí měl celý měsíc v kůpách a velmi mnoho jí zůstalo neposečené, hlavně kde některý člen domácnosti byl na vojně jako v č. 15. Čeněk Housa měl přes ty deště dva kusy jetele položené a jeden stát ale to už nesklidil, to shnilo a ten stojatý potom na jaře spálil.
Ježto to čemu se v maji zabránilo mělo se opakovati byli opět narychlo povoláváni záložníci a sice
14\. ho září: F. Liška, Fr. Večerník, Oldř. Ducháček č. 49, Petr Novák, Petr Slavík, Karel Čermák a Jos. Šmíd a další 17. září v noci: Fr. Soukup, Fr. Uhlíř č. 78 a Václav Žitný nájemce chalupy č. 87
a 21. září jsme zvěděli že Německu odstupujeme ono území kde je většina Němců. a 23. září že máme novou vládu a ta že to nedá a že se budeme bránit a 24. září mobilisaci do 70 let.

Narukovali tehdy: Bohad. Pavlata, Jar. Večerník, St. Kvarda, St. Kobr, Linhart Večerník, Erich
Svarovský, Karel Fišera, Bohum. Špidlen, Jan Hartig, Fr. Knížek, Vít Martinec, Bohumil Olič, Fr.
Zákoutský, Rud. Přibyl a Rud. Jína. První z nich se vrátil 12. října Frant. Knížek a poslední až
15\. prosince ze Slovenska Jar. Večerník.
Z uprchlíků z uzemí Německu přeci postoupeného se sem přistěhovalo 19 rodin a sice:
Břetislav Krikarka ze Seifenbachu. Václav Týl z Příchovic.
Ludmila Poláková z České Lípy. Zdeňka Oličova z Rýnoltic.
Věra Válková ze Šumburku Fr. Kopal z Polubného
Valter Tichý z Rokytnice Karolína Černohlávková z Rokytnice
Petr Kučera z Polubného Anna Škodová z Horní Dušnice

Ladislav Jón z Rokytnice Božena Lukšová z Hradska.
Stan. Jarý z Pasek Anna Čermáková ze Sklenařic.
Karel Efler z Hradska Fr. Kotrbáček z Jablonce n. Jiz
Jos. Soukup z Přivlaky Jos. Langhamer z Pasek
Milosl. Holubec

celkem 40 osob


Dne 5. října zemřel 77 let starý zedník a domkář č. 71 Kristián Čermák jinak Kašpar.
22\. října pronajata zdejší honitba z volné ruky za 700 K ročně učiteli Mecnarovi novým hudebním výborem jehož předsedou byl Fr. Vodseďálek a členy: Fr. Chlum, Jar. Hevák a Čeněk Housa.


4\. listop. se u nás objevila též u dobytka slintavka a kulhavka a sice v č. 39 u Václ. Večerníka, která se též do č. 35 a 81 rozšířila ale žádný dobytek na ni nezašel na 30. listopadu už zanikla.
Dne 29. pros. zemřel ve Vysokém náš rodáka 81 letý Josef Žanta rolník č. 60 u Pohlů kdys majitel usedlosti č. 15 u Přidanů ve Staré Vsi.

Za ten rok byly v naší obci 4 svatby, zemřelo 6 osob a narodilo se jich 7.


Ve Staré Vsi dne dne 2. ledna 1939.

Jaroslav Wečerník


### **1939**

Dne 13. ledna zemřela 85 letá nejstarší občanka staroveská Marie Polouprutská výminkářka na usedlosti č. 28 u Konšalů, rozená Nesvadbová z Roztok.
Dne 21. ledna vykonali: p. učitel a Jos. Soukup sbírku na uprchlíky z němci obsazeného území jenž byla nazvána „Česká koleda“ a jenž vynesla 270 K. Nejvíce dali: starosta a učitel po 50 K a Čeňek

Housa 40 K.
Co se týče optování pro Česko Slovensko jak se náš stát od podzima jmenoval namísto „Československo“; byl přijat ten měsíc první od domovského svazku zdejší obce Stan. Marek z Rokytnice jenž ale vlastně uprchlíkem nebyl neb se byl již dříve sem do č. 6 k Marii Novákové přiženil.
Dne 9. unora založena v Ducháčkově hostinci namísto dosavádních politických stran „Národní jednota“ jistým úředníkem Čížkem z Jilemnice. Přistoupilo 16 členů a za funkcionáře byli dobrovolně přinuceni: Václ. Večerník předseda, Fr. Soukup jednatel, a výbory Ant. Štěpánek a Ant. Vitvar
bývalí funkcionáři strany agrární.
Účelem jejím prý bylo ukázat Hitlerovi že jsme vůbec s nějakou jednotou a že nejsme bolševicí.

14\. unora zemřel ve Sklenařicích „in Sudeten“ náš rodák 86 letý Ludvik Liška bývalý slavný faktor koral a někdy majitel usedlosti č. 63 u Holánů ve Staré Vsi.
Pohřeb měl do Vysokého na své výslovné přání před smrtí což dalo mnoho prošení u německých úřadů; jinak by byl patřil podle německých nařízení do Pasek.
Dne 2. března nalezen byl proti Hevákovi ve staroveských Končinách v bahně zmrzlý, vysocký měšťan, tulák, švec a kořala v jednom Ant. Nečásek vulgo Tonda Zábojský.
Dne 11. března zemřel staroveský mlynář 50 letý Frant. Albrecht. Byl z Újezda Sylvárova u Hořic a sem se přiženil (k vdově po Frant. Svatým jenž zahynul ve válce r. 1915). Byl to hodný člověk, čest
buď jeho památce a zemřel ještě ve svobodné vlasti a v den jeho pohřbu jsme zvěděli že naši milovaní bratří Slováci se od nás osamostatnili a přijali na 25 let ochranu sousední říše a že všude na našich nových hranicích čekají spousty německého vojska, aby vyplnili přání našeho milovaného
p. presidenta Háchy jenž byl pozván k vůdci, aby jemu nabídl protektorát nad Čechy a Moravou protože jsme ten zbytek Němců který vůdce milostivě ještě r. 1938 na našem území ponechal, pronásledovati nepřestali.
Druhý den jsme slyšeli že vůdce ve své nekonečné dobrotě, nabídku přijal a že jsme účastni té cti být občany nejslavnější říše na světě, z níž jsme byli začatkem minulého století vytrženi císařem
Františkem II. jenž si nevážil titulu císaře německého (a založil si nové císařství Rakouské) a do níž jsme od stvoření světa patřili.
Dne 17. března tu přes ves přejeli v autu první 3 němečtí důstojníci v uniformách. Nepřijeli li tu už někdy dříve v civilu to ovšem nikdo neví. Ten den zatýkáni komunisté a jiné nekalé živli. Od nás
zatčen Jan Nesvadba domovník v č. 98 jenž prý provolal kdes ve Vysokém „ať žije Stalin!“ (hlava
Ruska) ale nedokázali mu to.
Dne 20. března propuštění 1. března narukovavší nováčci a 25. měli být propuštěni skuteční poslední vojáci, ale ještě si je tam týden zdrželi, aby naložili naše bývalé zbraně, válečný materiál a koně do vlaků a aut a jenž německé vojsko naše bývalé území obsadivší, dál do Říše odvezlo neb
od té chvíle Čechové přestali být vojáky a budou jen pracovat na zvelebení Říše jenž je jim ochranitelkou před asijským barbarstvím komunistů. Od nás to byli: Mil. Chlum, Jar. Koldovský, Karel
Novák a Karel Slavík č. 53.

Dne 21. března se tu objevili první německočeské vyhlášky »Bezirksbehärde in Starkenbach«.
Obsah: jízda vpravo, zákaz schůzi a průvodů, odevzdání zbraní, střeliva a třaskavin, (lovecké zbraně ponechány jen osobám politicky spolehlivým) a hlavně 10 K za 1 M. Přes noc nějaký uvědomělý občan „český díl vyhlášky strhl“ nač český, když jsme přecí v Německu a přes druhou noc patrně nějaký komunista urval zbývající německou část. To se stalo na domě č. 62 a proto nařízeno vyhlášky lepit a né podle starého zlořádu připíchnout je připínáčky. Starší byl sice „Kundmachung“
oznamující „Protektorát nad Čechy a Moravou ale ten se starosta vědoucí že i ve vzorné obci se najde darebák, obával vyvěsit jen tak ven, a proto ho vyvěsil v síni svého domu když předtím Kvarda odmítl dát to za okno svého hostince, aby mu někdo kvůli tomu sežral okno. U nás bylo 22 osob
bedoucích podporu v nezaměstnanosti ale když byl 28. března v Želez. Brodě odvod na dělníky na práci „nach Reich“ šli jen 4 a uznáni za schopné: Prokop Jandura a Lev Rajský se synem a Vilém
Večerník propuštěn jsa stár.
Dne 6. dubna na Zelený čtvrtek v noci veliká bouřka po ní k ránu na Velký pátek viděli lidé při jasné měsíční noci 23 letadel spěchajících od západu k východu. Hluk od nich byl pekelný a poněvadž jsme slyšeli cos o nedorozumění Polska s Ruskem usoudili jsme že to jsou „naše“ a že jdu
„bratrům Polákům“ pomáhat proti „rudému zmaru“. Ten čas pronajal Ant. Hlůže z Roztok od švakra St. Kvardy hostinec (bez hospodářství) a v neděli 2. dubna tam měl první tancovačku.
Dne 12. dubna zemřel v Mukařově u syna v rent pekař Frant. Hloušek jenž měl mi nulý rok o smrti své ženy Anny ve Staré Vsi chalupu č. 98 a již od někoho v říjnu koupila Anna Krikarková s Pasek.
Dne 16. dubna v neděli dopoledne tu přes ves přejelo 2 nákladní auta s německými vojáky přes
Vysoké a k Jilemnici někam na polské hranice bojovat za „Vaterland“.
Dnes 17. dubna ve Vysokém o výročním trhu bylo jen 28 kusů dobytka. Ten den kvečeru bouřka s kroupami. Na poli se počalo dělat kol 12. dubna ale teď to zarazilo.
Dne 20. dubna na den 50 tých narozenin vůdce bylo celý den pod mrakem takže se dobře hnůj vozil neboť se dobytek neunavil a četníci místě sháněli lidi od práce z pole ale u nás se takový případ
nestal.

Dne 25. dubna roznášeli: p. p. učitel Mecnar. a Jos. Soukup přihlášky do Národního souručenství které bylo ustanoveno namísto bývalé Národní jednoty jenž zanikla vzetím Čech a Moravy pod protektorát Německa. Každý mužský přes 21 let starý musí do tohoto dobrovolně vstoupiti.
Bylo 28. dub. po vůdcové odpovědi Rooseveltovi jsme teprve zvěděli co jsme měli vojenského materiálu že bychom byli pobili celou Evropu ale zásluhou našich rozvážných můžu „jako prezidenta Háchy a Berana“ bylo neštěstí zabráněno.
A copak těch vojenských bot, to bychom zašlapali úrodu v celé Evropě a ta spousta koni co by byla nadělala našim pokojným sousedům škody o prknech v kasárnách a mosazných klikách u dveří kasáren ani nemluvím.

Na 1. máje měly být všude německé prapory s hakenkrajcem ale poslední chvíly přišel zákaz.
Dne 2. května šli nezaměstnaní k odvodu do pracovního tábora do Lomnice. Od nás jich šlo 11 a schopnými uznání: Doubek č. 67, Fišera č. 51. Petr Novák č. 50, Linhart Večerník, Mil. Holubec
č. 45.

Jandura a oba Rajští na práci v Německu byli na Nizozemských hranicích u Severního moře kdež stavěli kryty. Mimo nich byl ještě tam na práci Rud. Jína č. 86.
K souručenství nepřistoupili: nejstarší občan Frant. Šmíd a Jos. Novák č. 43 a Čeněk Slavík č. 85, všem třem bylo přes 80 let Frant. Kvarda a z policejního úřadu ve Vysokém hned vyšetřovali.
proč?
Dne 18. květ zde zastřelil učitel srnce.

Dne 18. květ druhou hodinu po půlnoci přišla veliká bouřka s kroupami a lijákem a druhou noc tu samou hodinu ještě větší takže kroupy zůstaly místy ještě dopoledne neroztálé.
Kolem 15. června koupil Ant. Jodas uprchlík z Buřan zde dům č. 98 za 50 000 K.
Dne 19. července po 10. hod večer přejelo tu po vsi dolů ku 30 motorových vozidel s protilétadlovými děly.


Ten čas lidé z pracovních táborů které se rozpouštěli přišli se domů rozloučit a odvezli je někam na polské hranice kde se na pospěch dodělávali silnice.
Dne 20. srpna v neděli přeurátil Štěpánův hoch Fr. Zemanovi několik žitných panáků při čemž se přišlo na to že to minulý rok udělal též on.
Věc dostali do práce četníci.
Ten čas byly vyvěšení první vyhlášky na nichž i v českém textu bylo napsáno Böhmen und
Mähran.

Dne 1. září válka Německa s Polskem a ve Vysokém sebrali několik lidí z nichž bývalý zdejší učitel Lavický jim utekl. Zároveň nařízeno zatemění.
Ten čas si poseděl v německém vězení v Tanvaldě Ludvík Polouprutský z č. 91 jenž se učil řezníkem u Jindř. Housi v Roztokách a pomahal mu pašovat dobytek do „Sudet“ s Albertem Fridrichem ze Sklenařic ale kluk to vše vzal na sé a tak to odseděl jen on a Friedrich.
Dne 2. září slyšeli lidé od východu dunivé rány a říkalo se že to polští lekci napadly Vratislav.
Dne 9. září nařízeno vyvěsit prapory že prý padla Waršava. Ten čas byly zavřený školy prý do
8\. října.
Na na den sv. Václava se mladý Václav Večerník z č. 39 krámský v družstvu ve Vysokém oslavuje svůj svátek; jel na motorce a u č. 6 urazil do vysockého zubního technika Matury jedoucího též na
motorce, byl vyhozen až zůstal v bezvědomí a vzpamatoval se teprve v nemocnici a byl nepěkně potlučen a byla to ten čas jeho poslední jízda na tom neb 1. října přišel zákaz jízdy na motociklech
a některých autech.
Dne 26. října nařízeno opět zatemění a zavedena hlídka. První ten den hlídali: St. Kobr a Jar.
Polouprutský č. 28.
Dne 11. prosince odvod na koně. Od nás odveden kůň Frant. Vodseďálka č. 75. Před Vánocemi zavedeny listky na oděv; na potraviny zavedeny hned poslední týden v září.
Ten rok u nás zemřelo 5 osob a narodilo se 3.


Ve Staré Vsi dne 14. dubna 1940

Jarosl. Večerník

### **1940**


Na Nový rok časně ráno ještě za tmy se několikrát zablesklo a silně zahřmělo což by byla předpověď bouřlivého roku a hned ten den a potom celé 3 měsíce strašné mrazi jež byli nejsilnější v unoru
a poslední byl ovšem už né tak veliký 15. dubna a též veliká spousta sněhu při tom byla. Okna byla zamrzla (ale ledem) celé dny, zima i v chlévech a málo bylo těch míst kde brambory nenamrzli nebo
vůbec nezmrzli a byli ve sklepích na zdích celé podušky jinovatky a k tomu celou tu dobu nepolevilo ani nestřiklo a následkem toho bylo zase málo míst kde měli vodu. Nejhůře na tom byli u Vojáků, museli ji nosit z potoka u č. 57 všecky čtyři domy a potom č. 89, 73, 35 a 81 ji vozili na sáňkách z pod Krčoví a Sedlákovi z Ducháčkovi studnice nosili, co s tím lidé zkusili za těch mrazu a vánic
kdy někdy k druhému stavení viděti nebylo. Následkem toho ani lidé obilí nemlátili ač bylo nařízeno do 15. ledna vymlátit ale nikdo neposlechl a mlátili lidé ještě v druhé polovic dubna ač někdo neměl žita ani na „mlecí povolení“ jež byla v lednu zavedena. Též se všecky zásoby paliva spotřebovali a o uhlí byla nouze takže vysocký policejní úřad vydával těm kdož byli už dotopení „poukazy“
na různé ty brikety nebo prachy s kamením a teprve počátkem dubna bylo dovezeno pořádné uhlí a od 31. ledna do 4. března byly školy zavřeny jen učitelové ze své dobré vůle vyučovali první oddělení ve svém bytě a K. Koldovský č. 16 v té nouzi o topivo spálil ruchadlo a brány a dva vozy. Lesy
všecky umrzly, nejvíce jedle z nichž se všecky jehličky osypali a byla smutná podívaná na ty lesy červené místo zelených a že byly také spousty sněhu ožrali zajíci ovocné stromy i v korunách
a o pravém poledni mezi domi běhali majíce hlad. Člověku venku zamrzl nos a oči a jak dýchal namrzly kolem úst a nosu rampouchy a záblo čelo v čepici a co slepic mělo z těch mrazu křeče a zašlo přes to bylo vydané nařízení že musí každá odvésti 60 vajec za rok úřadům a byly 3x sepisovány.
Nejhůře se snad činilo na ten národní svátek 15. března kdy byla vánice přímo děsná a 19. břez.
na sv. Josefa strašná vánice s krupkami a Velikonoční pondělí 25. března začalo tak průdce táti že se potoky rozvodnili a za dva dny byl sníh většinou pryč ale 27. večer bouřka s lijákem, blískání
hrozné ale ani jeden blesk nebyl klikatý samé kulové a při tom se zas spustil sníh a zimní čas byl nanovo. Ještě dříve než vejce muselo se odváděti máslo a nařízeno z krávy za rok 52 kg. Od nás to
odebíralo Hospodářské družstvo ve Vysokém a odráželo se od toho jen mléko lidem prodávané a z něho zas se muselo zaplatit 10 h z 1 l. Máslo a vejce přidělovalo pak obchodníkům pro lidi a přebytek odváděn mlékárně v Rovensku a ta dál a nikdo nesměl nikomu máslo neb vejce prodat abychom tu blokádu vydrželi.
Z té příčiny též zavedeny lisky na obuv v naší vsi povoleno 5 párů za měsíc. Ku konci ledna zostřily zatemňování, aby zde nepřátelská létadla netrefila a zakaz prodeje volů pokud nemá koupeny nové ale toho nikdo nedbal neboť tak by se nebyl potom prodal ani jeden a co krámu u toho naděláno prodal li se vůl do druhé obce. Tu jsem musel sepsati u obce protokol a udati cena a váha a od
oka bylo zakázáno prodávat a byla nejvyšší nařízená cena za 1 kg živé váhy 8 K ale platilo se místy až 10 K protože bylo málo volů na prodej anžto každý čekal až jak koňské odvody dopadnou
a mnohdy museli voli nahraditi koně. Též u prasat byla maximální cena a bylo mnoho udání a udávaly to sami řezníci, dali hospodaři co chtěl, neb mu sami nabídli více a zrovna ho udali v čemž se hlavně proslavil Jos. Nečásek z Vysokého. Tak jich bylo v unoru udáno skrze prasata od nás 10,
hlavně Fr. Kobr č. 26, Kvarda, mlynářka, Boh. Slavík, Frant. Zeman, Ant. Kobr a já potom udán
Zeman zvlášť anonimním dopisem do Jičína zároveň s Otakarem Hojsákem nájemcem Dufková statku ve Stanovém a jedním z Držkova.
V dubnu konečně sníh z většiny stál a na žitech byla plíseň a že to nebylo dosti přituhlo zas a za pár dnů vypadala žita místy jak strniště a místy byla holá zem a i jetýlky se ztráceli a ještě v polovici dubna se louky vůbec nezazelenaly a to do nás stále cpali návody jak „letošní rok“ hnojit že půda
musí vydat co nejvíce, aby vyživila národ respektive Německo. Jeřice nesměl nikdo semlít ta se musela sít a kůzle nesměl nikdo zabít pod 5 neděl stáří, aby to něco vydalo.
To jež se porovnávala výměra pozemků v pozemkových knihách s výměrou v pozemkových arších a každý tázán není li žid což museli dokázati i členové Hosp. družstva a že nežijí v manželství s osobou rodu židovského a nad dveře veřejných místností dány německočeské tabulky „židům
vstup zakázán“!!! čímž poctěny obě naše hospody. Německočeské nápisi byli i na obecním úřadě
„Gemeinde Amt“; staré orientační tabule Československé modré s červeným okrajem a bílým písmem odstraněny a nahrazeny bílým prkénkem na č. 1 a na javoru u silnice na Hranicích s červeným nápisem „Altendorf Stara Ves“. Ve Vysokém u jatek sloup s tabulí s nápisem: „nach Altendorf“ u č. 1 „nach Hochstadt“ a na Hranicích „nach Rostok“. tyto byly žluté s černým písmem.
V lednu nastal ohromný shon o tak zv. občanské legitimace jež nařízeno stále mít při sobě. Jako doklady si musel každý na policejní úřad kde se vydávaly přinést. Domovský list, křestní list a oddací
list což každé stálo 11 K, legitimace sama 3 K a 3 podobenky 15 K takže to vylezlo málem na 50. Ještě že mnoho lidi vyfotografoval vysocký drogista Oldřich Jakš jenž od toho bral jen 5 K ale že toho nebyl
tak znalý nadělal z lidi takových potvor že to leckomu nechtěli na policejním úřadě přijmout.
Dne 24. ledna zemřela 11 let a Božena Lišková dcera Frant. Lišky č. 17 následkem toho že minulý rok se přichytila auta roprachtického mlynáře Nováka a neudržíc se upadla na hlavu. Strašná byla


spousta účastníků pohřbu a každý litoval jak zarmoucené rodiče, tak i to milé děvčátko jenž se už nedočkalo lepších časů zatímco všelijací zmetkové chodí volně po světě lidem pro pronásledování.
Ten čas byla totiž také velká komedie s cikany jež chtěli usaditi a zaraziti jím toulání. Budoucnost nám ukáže zda zvítězí cikáni? Poslední tlupa která tu přešla ukradla ve mlýně máslo.
V lednu v neděli dopoledne dne 28. zatklo gestapo z Vrchlabí Jaroslava Heváka snad prý proto že prý přechovával učitele Lavického po jeho útěku v září kdy byl zatčen též Lavického švagr, novopacký hejtman dr Josef Dufek ze Stanového.
S Hevákem jenž byl ale za 14 dní puštěn zatčení ještě z Vysokého: majitel autodopravy náš rodák
Bohum. Čivrný a jeho šoféři: bratr Fr. Čivrný, a švagří Janata a Marek, Soukup strojník Nesvadba, úředník Hosp. záložny Morávek (zatčen v Praze) pokrývač Karel Šalda (zatčen na schůzi v Želez.
Brodě) a Vondra a Bartoň ze Třiče (abych nezapomněl Trsits) ale ti třičtí a Bohumil Čivrný brzo propuštění zato 31. ledna odpoledne si přijeli pro strážníka a školníka Bohum. Žantu rodáka ze
Stanového jehož po uvěznění ve Vrchlabí (Hohenelbe) začátkem dubna převezli do Prahy na Pankrác. Druhý den po Žantovi si přišli pro soudního úředníka Pozdníčka ale ten se kdes ztratil.
Tu neděli když sebrali Heváka, sebrali též ml. Jos. Zemana u Pece, krajského vedoucího M.N.S.
když tam vše zotvíraly hledajíce tam snad psací neb rozmnožovací stroj. Jeho matka Marie Zemanová za nimi vyběhla ještě ven křičíc „co nám to děláte?“ Vždyť my jsme proti vám nebyli ale on byl stejně zanedlouho propuštěn.
Ten čas si podal Koldovský č. 1 žádost za ponechání pušky že to má památku po otci a tak nařízeno našim policistům u ni přepilovat hlávně, aby to nebyla zbraň ale že se toho nechtěl pilník chytit, nechali je tak a vzali oba kohoutky a 8. unora se přijelo Gestapo podívat je li to skutečně
uděláno.

Dne 13. unora odveden náš hostinský Oldř. Ducháček do soudního vězení ve Vysokém a pobyl si tam 8 dní za to že bezdůvodně nařkl obvodního lékaře dr. Jos. Lhotu a jednatele pojišťovny Slavie
Boh. Nedomlela že oni jsou ti udavači.
V tom týdnu po Velikonocích se odstěhoval Ant. Hlůže po jednoročním nájmu hostince č. 73 že se se švakrem a majitelem Kvardou nepohodli do Roztok kdež si najal hostinec Adolfa Jebavého
a Karel Fišera nájemník v chudobynci jenž se všude cpe co chudý a každou podporu dostat musí od něho koupil radio ač už měl za 1 600 K slovy tisíc šest set korun.
Dne 1. dubna zaveden tak zv. letní čas to je o hodinu více a byl přes celou zimu. Musím také pověděti že Velkou neděli 24. března večer byla opět severní záře ale taková už né jako 1938.
Koncem března byla velká sháňka po studentu Smutkovi jenž v Domažlicích 3 němce ukrutně zavraždil, u nás né ale všude okolo prohledávali hasiči s četníky a policajty domy a háje a s trigonometrů po něm pátrali, autobusy prohlíželi a dokonce ve Vysokém dvakrát zadrželi jistého Bachtíka
od továrny na něhož se hodil popis a on u sebe nikdy neměl legitimaci.
Tehdy si právem povzdechla tovární dělnice stará panna Anna Šantova co by si vydělala tisíc kdyby ho spatřila.
Vůbec bylo ten čas už znát že u nás jsou lidé rozumí tak Frant. Čermák č. 93 v hasičském plese provolával Hitlerovi slávu za to jak se stará o zemědělství a že mu oni Angličané hovno udělají.
Takovým byl též Vit Martinec č. 46 faktor koralových tašek jenž stále utěšoval a povzbuzoval ty kteří se chvěli o osud Německa a rovněž jeho tchán Frant. Šmíd a tohoto syn Jos. Šmíd a ve Třiči si
zas chválili těchto Šmídů příbuzné. Slavíka vulgo Mikše a jeho švakra Hajnu majitele usedlosti č. 1 u Koldů kteří se tehdy když se pro Česko Slovensko optovalo rozmýšleli mají li též ať tito jsou spiritistické takže do toho musí vidět.

Též Jos. Janda č. 80 a zvláště jeho manželka Marie chovali vřelé simpatie k Německu a stále si přáli, aby byl náš Protektorát zrušen a my podřízení přímo Vůdci. Našli se ovšem i darebáci kteří
tvrdili že to Janda nechce tak z lásky k Říši ale proto že tam je přece jen lépe než u nás.


Dne 7. dubna vybírali: vedoucí N.S. Fr. Soukup s Mil. Vodseďálkem 5 K příspěvky členů a přijímali ženy do N.S. Přihlásilo se jich 60 a vedoucí se stala Soukupova sestra Růžena Nováková č. 68.
Při té příležitosti vystoupili z N.S. této Novákové bratr Frant. Zeman a Frant. Chlum i se třemi svými syny.
Tu dobu koupil Václav Večerník č. 39 pro výměnek a asi pro syna Václava jenž byl zaměstnán v družstvů, dům po ševci Šourkovi ve Vysokém za 45 000 K.
Ten čas se objevili první dřeváky, u nás to byla moda a v Německu to zase patřilo k národnímu kroji.
Též se ztratili drobné peníze československé takže v květnu už bylo jen něco málo 20 haléřů a 5 haléřů a německé žluté 5 a 10 feniky a hliníkové 50 feniky a čs. 25 a 50 haléře a 1 K a 5 K se
ztratili nadobro o stříbrných 5 K ani nemluvím. Též byly nějaký čas stříbrné 1 a 2 marky na nich byl ještě Hindenburg a ty se též ztratily. Zato se nám dostalo náhrady v nových 1 K a 5 K papírových
natištěných ještě za Československa a opatřených razítkem „Protektorát Böhmen und Mähren“ a potom druhý 1 K a 5 K vydaných už za Protektorátu a tu se přišlo na podivnou věc že ražba těch
obojích je stejná. Patrně ten darebák Beneš dal natisknout i ty druhé s textem německočeským.
Dne 11. dubna zde hledali (jeden uniformovaný a jeden v civilu) němečtí policajti roprachtického Jerie (?) byli asi nějak popletený.
17\. dubna vykonali: Jos. Soukup st. a Jar. Polouprutský č. 28 sbírku kovu jako dar vůdci k 51. narozeninám a sebrali toho 6 kg. Ant. Štěpánek věnoval půlku přelomené hliníkové lžíce na ten účel.
Též nám napařili dodávku sena a sice 28 metráku, Vysoké 24, Stanový 18, Roprachtice 60 metráku a též byla velká komedie se setím lnu, každý kdo měl 5 ha pozemků měl ho seti ale že se našlo jinde dosti ochotných nedošlo u nás na toto.
Co se týče počasí; dne 16. dubna přišel dešť jenž trochu ta mizerná žita vzpamatoval ale hned okolo 19. dubna kdy se vyjelo na pole nastala strašná vedra ale posledního po bouřce se ochladilo
a tak strašná zima přišla s větry a sníh se potrušoval ale nenapršelo takže se ozimi zas ztráceli a mnoho se jich muselo zadělat a znovu zasit a že jeřice a pšenice tolik nebylo zaseto to většinou
ovsem přes nařízení seti co nejméně ovsa. Mezi jinými zadělali žito: Fr. Čermák č. 93, Fr. Vodseďálek a starosta Novák na třech místech a co žita bylo zadělat škoda a nechat ho nestálo za to a ta zima trvala až do Svatodušních svátků (12. 13. května) když před nimi ve čtvrtek 9. května s bouřkou
napadlo krup až bílo zůstalo a Svatodušní pondělí 13. května ráno bylo bílo a sněhová vánice byla celý den.
Dne 1. května byl bez oslav ba i obvyklé májky jež mívali v zahrádkách a na stromech kde mají děvčata zakázány což chytře obešel Jos. Hladík jenž navěšel po jabloni nad zahrádkou červenobílé
pentle že to má, aby to plašilo ptáky by mu nesebrali v zahrádce nasetou hlavatku.
Před Svatodušními svátky zakázány taneční zábavy a nikdo nechápal proč poněvadž minulý rok dobytému Polsku připojila Říše letos ještě Dánsko a Norsko a poslední dny ještě Belgii, Nizozemí
a Lucemburk a bylo k očekávání že ještě připojí Maďarsko a Rumunsko a po jejím boku stane Itálie, aby se zmocnila Jugoslávie a Řecka a nabije Francii z druhé strany a vezme jí Tunis a Anglii Maltu,
Cyper a Egypt mezitím co Španělsko si vezme dosud anglický Gibraltar k čemuž pošle ještě Rusko
1 000 000 vojáků a Japonci vtrhnou Angličanům do Indie jak to vykládal Vit Martinec jenž ty zprávy měl někde ze „Sudet“ kde měl rozsáhlé známosti.
Dne 15. května ráno veliký mráz a třešně zrovna kvetly. Následek byl že žádné nebyly a zrovna tak nebyla jablka a hrušky.
Dne 26. května dobrovolná sbírka na německý Červený kříž již provedli: Jan Šulc a Bohd. Pavlata a na níž musel každý dát 5 K a zároveň sbírka starého papíru jíž zase vykonali: Ant. Jodas č. 98 a Frant. Zákoutský č. 31.
Dne 7. června schůze PPC. u velitele Ducháčka a 9. t. m.první cvičení.


Dne 8. červ ve škole soupis osetých ploch.
Dne 15. červ nařízeno ihned míti prapory neb byla oslava dobytí Paříže ale krom obce a školy nikdo ho neměl a tak hned objednány a byl jeden za 20 K.
Ten den večer po hrozném suchu hrozný liják jenž zachránil hlavně hlavatku a dumliky ale jetele, ale nastalo špatné sušení sena, jetele skoro shnili.
Ten čas se stavěla silnice ze Stanového do Navarová a 5. července byl odvod na dělníky tam pracující pro práci v Sudetech u Mostu a odvedení ze Staré Vsi: Linhart Večerník č. 24, Frant. Liška č. 17. St. Jón č. 61 Valter Tichý č. 57 a Frant. Večerník č. 99 tomu ušel jen tím že měl nemocnou ženu
a Liška z toho samého důvodu přišel za 3 neděle zas do Stanového.
Do Hostinného (Arnau) museli na práci v továrně z vysocké továrny od nás Václ. Pičman č. 92 a Jar. Špidlen č. 91 a do Rokytnice (Rochlitz) do práce šel Vilém Večerník č. 51 a též 6 ženských
a sice mladých svobodných bylo od nás vybráno z těch co bylo v továrně na práci do Německa ze
Staré Vsi 3 ale šla jen Marie Polouprutská č. 91 a Libuše Týlová č. 98 a Marie Polouprutská č. 19 honem našla službu v Zásadě.

Ten čas zvýšeno služné starostovi na jeho žádost na 2 200 K ale on chtěl od 200 K více a zvolena komise pro výkup dobytka: starosta, Václ. Večerník, Ant. Štěpánek a řezník Jindř. Housa z Roztok
ale když při první dodávce kdy 25. října došlo na 3 kusy Fr. Čermáka, Jos. Bouzka a Ant. Vitvara a Čermákův syn Karel s tím nebyl spokojen a Večerníkovi svému strýci vynadal, vzdal se tento
funkce že byl už stár a dán na jeho místo Jos. Soukup.
Dne 22. srpna zemřel po delší nemoci na rakovinu 76 letý Jos. Čermák č. 99 fanatický agrárník a svého času nejvzornější hospodář ve vsi teď už od r. 1929 na výměnku ale Německo rád neměl
jako jeho syn Frant. jenž ho stále chválil.
Ten čas byly mizerné žně, mnohem horší než v roce 1938 a sice začalo se se žitem kolem 11. srpna a dostalo se domů kolem 6. září vše zrostlé ať stojaté a postavené. Žito bylo tak řidké že do něho kosa letěla Bůh ví kam že ani pořádný řádek nebylo možno udělat a stále zima bylo že se žalo v kabátech a ruce zábly a šlo li se k tomu dopoledne zahnal nás odpoledne déšť a pakli nechalo odpoledne pršelo v noci a celé následující dopoledne a nikdo suché domu neodvezl takže se to ve stodole
pařilo až s patra teklo a střecha byla mokrá, zrní se rozšlapávalo, skrze síto nešlo neb se věšelo za klihy a na kůpě ho musel přehazovat neboť bylo za chvíli vřelé a také zatuchlo. A na oves přišlo to
samé počasí a tak se ho snad polovička na poli vysypala a ten se konečně dostal domů v prvním týdnu října když už o našem posvícení 29. září ráno byl silný přimrazek a druhý den ráno dešť se
sněhem. Ten den zemřela ve Vysokém u dcery Marie Vodseďálková po níž domek č. 61 u Blažtičků ujala jmenovaná dcera Božena Bínova vdova.
Mezitím jsme dne 8. září dodali první dodávku sena 28 metráku po 50 kg na hospodáře za což se nám počítalo po 25 K za 50 kg.
Ten čas nařízeno přísnější zatemnění a červená skla ke všem vozům i trakařům a pokutu pro špatné zatemění zaplatili po 20 K: St. Kvarda; Fr. Kobr, mlynářka a M. Honák a to vše způsobili
vysočtí četníci a Frant. Vodseďálek dal pokutu že neměl u vozu červené sklo. To sklo bylo za 9 K a mnoho jich lidem od vozu bylo darebáky ukradeno tak Bohumilu Slavíkovi hned první den. To
zatemění bylo nařízeno 28. října ale už od dva dny dříve pálil Jos. Babec na své dráze za č. 87 bramborovou nať a že už byla důkladná tma uviděl to jeden policista někde z Roprachtických vrchou a přiletěl sem k starostovi a k veliteli CPO a sháněl hlídku kteréž nebylo nikde k nalezení a kterouž
měl p. učitel a Matura ale nať už zatím dohořela a Babec se vymluvil že to zapálil ještě za světla a že to nechytilo, až když od toho odešel, o čemž on nevěděl a tak mu uvěřili a propustili ho.
Dne 1. listopadu na Všechny Svaté kterýžto svátek byl v pátek ale musel se slavit až v neděli, aby se nezmařil pracovní den, zemřel 65 letý Ant. Koldovský obchodník č. 1. kterýžto dům ujala vdova
Marie Koldovská.


Dne 10. listop. se odbývala dražba na pronájem obecních drah jenž byly odejmuty č. 29, 30, 87,
88, 89, 1, 42, a pronajali je: tu od č. 29, Jar. Polouprutský č. 91 k jehož domku dosud žádná nebyla a od č. 89 Frant. Večerník č. 99 jenž na tom byl zrovna tak od č. 30 Anežka Ducháčková od č. 87
Bohd. Pavlata, od č. 88 Jos. Babec a rovněž od č. 1 a od č. 42 Marie Přibylová č. 60 za přítomnosti: starosty, Václ. Večerní ka, Jos. Soukupa, Bohd. Pavlaty, Jar. Večerníka a Ant. Štěpánka a zároveň se
pronajal Frant. Kobrovi č. 26 podmezek od Trhovice po rozcestí za 15 K ročně vše na 5 let, aby se to rovnalo s ostatními obecními nájemními pozemky na něž byla dražba minulý rok.
Ten čas byl zatčen náš rodák Bohumil Bouzek z č. 65 závozník v Rokytnici (Rochlitz) v Německé
Říši spolu se šoférem Karlem Neťukou z Vysokého že prováděli sabotáž tím že kradli na nádraží uhlí a benzín a též vlasteneckou sbírku kovu pokradli.
28\. listopadu dokopal Stanislav Kobr č. 8 brambory. Ten čas byly zapečetěny šrotovníky jichž bylo u nás 5 a sice: oba Čermáci, měli a Janda, Zeman a Fr. Soukup.
Dne 1. prosince zemřel 63 letý Ant. Novotný majitel chalupy u Havlů nad Staroveským mlýnem do r. 1924 majitel č. 63 ve Staré Vsi.
3\. prosince první dodávka slámy cena 25 K za 100 kg.
5\. prosince začala velká vánice s velkými mrazi které byli největší zrovna při Vánocích a 30. prosince večer se blýskalo a hřmělo a při tom se tolik sněhu sesipalo že to nebylo už kolik let a to trvalo až do 22. ledna.

Začátkem prosince byl udán Jos. Bouzek že má 16 mq pšenice a on jí neměl ještě ani vymlácenou a Jindř. Matura že má sklad zbraní ale nalezeno nebylo nic.
29\. prosince v neděli schůze v Semilech do N.S. za účelem spolupráce s němci. Od nás jich bylo pozváno 20 ale šel jen Bohumil Slavík 85. Bylo totiž velmi špatné počasí.
Během toho roku museli být staré čs. orientační tabule přemalovány na českoněmecké a všechny firmy rovněž ale i faktoři je museli mít ač je dřív míti nemuseli a i škola byla nejdřív Schule.
Zemřelo jich u nás ten rok 5 a narodilo se jich 8.

### **1941**


Jaroslav Večerník


Dne 1. ledna 1941 v 1 hodinu letěl povětroň směrem od východu k západu. A bylo to vidět i při zamračené obloze. Tu dobu byli stále takové mrazy že místy zde trhalo a též mnoho stromů roztrhlo, tak u č. 20 nad domem lípu a to trvalo až do 22. ledna kdy přišla veliká poleva ale 26. už bylo zas
jasno a mrzlo zas až silný po vršek udělalo.
Ten den zemřel 84 letý Jos. Novák výminkář na usedlosti č. 43 u Vojáků účastník dobytí Sarajeva za rakouské okupace Bosny a Hercegoviny r. 1878 co jízdní dělostřelec 5. dělostřeleckého pluku
v Budapešti zároveň s Josefem Polouprutským z č. 94. O jeho pohřbu 30. ledna dopoledne lidé strašlivě vymrzli a druhý den mrzlo ještě více neb bylo pod mrakem a silný vítr a mrzlo dál a ještě
více než před tím.
Od 20. ledna přestala ze Staré Vsi dodávka másla do Vysokého a muselo se nosit mléko do Vodseďálekovi mlékárny. Jaká to byla obtíž každý den s tím chodit a čekat až se na každého dostane a ještě doma védsti záznam kolik má krav, která je březí, která dojí a mocli, kolik pro sebe, kolik na
lístky a kolik do mlékárny.
Ten čas byl zakázáno dáti majitelům na pšenice mlecí povolení na ni anžto ji neměl nikdo ještě vymlácenu a tak usoudili že mají zásobu mouky a pšenici tudíž nepotřebuji a musí ji odevzdat.


Samozásobitelelům strženo z každé osoby 16 kg žita a to museli odevzdat. Po hasičském plese
12\. ledna už Fr. Čermák neprovolával slávu Vůdci jako minulý rok ale Hitlerově mládeži jejíž příchod do Kramářovy vily se čekal.
Začátkem dubna už bylo většinou bez sněhu a mrzlo na holo a vymrzala žita beztoho dosti mizerná a 1. dubna odpoledne strašlivý severovýchodní vítr ještě druhý den trvající tak silný že bylo málo střech jež nepotrhalo. Tak lepenku porvalo na č. 73, 31, 79, 84, tašky č. 93, 28, 33, 65, 17 a eternit č. 97 a 98 a došky č. 67, 71, 20, 22, 13, 35 a co stromoví porazilo v lesích hlavně č. 35 a 81 a 53
na Pustině a v Končinách č. 1, 33, 79, 16 a 28. U č. 35 vyvrátilo veliký ořech a u č. 18 cedr a v jiných vsích byl mnohem hůře ale ve Stanovém vůbec nic a ve Vošmendě pod Roztokami hodilo smrk na
chalupu.
Mnoho eternitu a tašek ale strhal před tím snih a od zajíců tu zimu ožraných štěpu šel počet do tisiců. Nejvíce poškození byly: starosta Novák a hostinský Kvarda kteří je neměli obvázané ale
i opatřené zajíci ohrýzali kde byla nová pohnilá sláma a nebo s travou nebo s travičkou jako u Frant.
Zemana, z toho zrostlého žita.
Dne 12. dubna byl znovu zatčen před Vánoci propuštěný vysocký strojník Bohumil Nesvadba.
Ten čas s ním minulý rok zatčený strážník Žanta byl ten čas u vězněn v Golnově u Štětína kdež se nacházel i náš rodáka v červenci zatčený 26 letý tovární úředník Frant. Hrádecký z č. 94.
Co se tyče těch stromů od větru vyvrácených a od zvěře ožraných šel účet do tisíců a lidé vzpoměli na starou pověru že jak přijde na stromoví tak dojde na lidi. Budoucnost ukáže co je na tom pravdy.
Při Velikonocích byla ustanovena komise na přezkoušení půdy a sice každého dílce přes 30 arů.
Frant. Soukup předseda a členové Otakar Novák, Jaroslav Večerník a Boh. Slavík a náhradníci Václ.
Večerník a Lad. Bouzek.

Ten čas porazil Bouzek kus lesa v Dolích jenž byl silně pokažen a dřevo jenž bylo zdravé prodal novému majiteli dosavadní vysocké Kramářovi továrny Baumgärtnerovi na přístavbu této a povolení k porážení ještě neměl a někdo ho udal a on maje za udavače souseda Koldovského, udal zas
z toho samého přestupku Marii Koldovskou č. 1 jenž porazila díl lesa v Čermákovi roli ale továrník vše urovnal.

Mezi nimi bylo ten čas nepřátelství že Karel Koldovský vysázel kus pole na Končinách o výměře přes 1 ha smrčím což vlastně podnikal jeho synovec Vladimír Koldovský z č. 1 berní tajemník. To
pole mezi dvěma díli pole Bouzkova udělalo zlou krev.
Toho času velká táhanice Frant. Zemana s nájemcem honitby učitelem Mecnarem o náhradu škody na 35 deset let starých od zajiců okousaný štěpů jenž byli ožrány přesto že na nich měl slámu
a nájemce mu slíbil nějakou náhradu a teď mu dával 200 K a ten s tím nebyl spokojen ač podle právě nového zákona by neměl dostat náhradu žádnou. Ve Stanoveném měli podobný spor s Jindř.
Svárovským č. 13 u Štěpánů.
Na pole se vyjelo kol 29. dubna a stále silné přimrazky Až do 1. května, ozimi mizerné, i ty nejlepší byli takové že je bylo škoda zadělat i nechat, náhradní osivo žádné ale ledek dostal jen ten kdo ho měl loňský rok bez rozdílu zda má teď ozim špatný nebo né a ještě jen 80% jetele též bídné.
Dne 1. máje bylo slušné počasí ráno už nebyl mráz, večer se blýskalo a ráno dne 2. zas byl přimrazek a zima, odpoledne ještě hůře a dne 3. ráno zmrzlé jako kosť a strašně mrazivý vítr že na v pole nenechalo vyjet, odpoledne se spustil sníh že do večera bylo bílo a v neděli ráno dne 4. května bylo sněhu místy do polou holinek a vánice při tom což trvalo celý den a celou noc až 5. ráno se
stále sníh valil a při tom okna do vrchu zamrzla a mnozí už měli brambory honem vsaděné a v noci ze 4. na 5. byla bouřka a 5. se celý den sníh sypal a foukalo a teprve 6. odpoledne při velmi prudkém
slunci sníh stál ale jen na polední straně a za domi a pod mezemy a v hájích zůstal a 7. ráno zase mráz a odpoledne silná bouřka a liják se sněhem že bílo zůstalo což do večera zas stálo.


Dne 1. byli v Jilemnici s dvěma kusi zrekvirovaného dobytka a sice Václ. Večerník s kravou a Fr.
Soukup s býčkem a zrovna nařízeno obci připravit zas dva kusy.
Dne 8. ráno mráz a zamračilo se a tak se sníh zase spustil že bílo zůstalo a při tom strašný mrazivý vítr a starý sníh od neděle ještě stálý nebyl a celý den chodily sněhové metelice a 9 ráno strašně zmrzlé ale sníh už nepadal a 10. ráno zmrzlé zas ale už odpoledne někdo dělal na poli přes veliké
mokro a navečer se rozpršelo a 11. pršelo a to byl první den od 1. května co nebyl mráz. Ten den v Loukově pouť; jiná léta už místy dělali trávu a žita metala a teď tráva dosud žádná a v žitě by se
ani mravenec neskryl.
Do posledního dubna mělo být zaseto a pak to prodlouženo do 10. května ale nebylo možno nařízení vyhověti, zaseto bylo jen něco málo a něco raných bramboru vsaděno a ještě byl strach že
v zemi zmrznou. Tak měl Jos. Babec č. 25 na pronajatém poli od Housi v Paloucích vsaděné brambory už 12. dubna na Bílou sobotu.
Dne 11. května jak už praveno pršelo a odpoledne se z toho spustil sníh a tak se hrnul a tak veliké kusy jako někdy při Vánocích ale kvečeru zas stál až na zbytky starého od minulé neděle.
Ten den určili dodávku dobytka a sice 3 krávy od starosty Nováka, Ant. Vitvara a Frant. Čermáka č. 93 přičemž se poslední vyslovil tohle vše že je doposud malá oběť co jsme pro Říši přinesli že nám zůstane nakonec jen barák a ten kus země a v kraji že dobytek při dodávce ještě ověnčí jak jsou
pro Německo a jak mi jsme u nás málo vlastenečtí a že za dvacet let se bude děcko stydět když táta nebo máma promluví český, proč mluví tím cikánským jazikem. Poslední myšlenku však měl od
Karla Slavíka č. 53 elektrotechnika jenž byl asi dva roky na práci v Berlíně (Berlin) a odkudž ho ten čas propustili pro choromyslnost.
Dne 12. května ráno přimrazek sice menší ale strašlivá zima a celé dopoledne se trousil sníh a odpoledne už mnozí zas dělali na poli ale bylo strašlivé mokro. Večerník č. 20 zasil první oves
1 1/2 hl ale skoro ho ani hlína nezasýpala jak bylo mokro a od dešťů země ubitá a 13. ráno zas velký přimrazek a jasné počasí.
Dne 15. května ještě měli u Vlášků (č 85) pod okny kus starého sněhu a v hájích byl ještě o týden déle. 15. bylo teplo a odpoledne přišel deštík s bouřkou a druhý den zas mráz a celý den chodili sněhové vánice s mrazivým větrem že museli mít lidé kteří přec na pole jeli na rukou
rukavice.

Tráva špatná a již jí lidé vydělávali protože měli suchý obrok dokrmený a séci nebylo co a že to ani shrabati nešlo metli to pometlem.
Žit se většina zadělala a ty co se nechali nestály za nic takže bylo vidět že bude nejen málo chleba ale i slámy a už teď někdo neměl ani slaminu a krmili mnozí dobytek né slámou ale roštím.
V oves se též mnoho nadějí skládat nemohlo neb ho neměl nikdo, aby nebyl zatuchlý a měli ho někteří dokonce plesnivý takže nerostl v zemi některý pro plesnivinu, jiný proto že byla stále
zima, vždyť teprv při 20. květnu začaly trochu břízy rozpouštět ale ten den zas už celý den pršelo se sněhem a k večeru byla ten rok první duha když den před tím z velkého tepla zahřmělo a při
26\. květnu teprv začaly třešně kvést a 27. dopoledne se potrušoval sníh.
Lidé sázeli brambory a naříkali na jich nedostatek že jich mnoho přes zimu shnilo a zpuchřelo ve sklepích a pro nedostatek píce se jich mnoho vykrmilo dobytku a i lidé jak více snědli než jiná léta
pro nedostatek jiného a platili se ten čas až 65 K. Seno bylo až za 350 K a toho nejvíc prodal Jos.
Slavík kdežto Housa ho jen půjčoval ač ho měl u č. 74 půl stodoly a dobytka málo a ještě ho mořil hladem krmě jen jednou denně. On ten čas teprv mlátil předloňský oves k seti ač mělo být do
10\. květ. zaseté. Málo obroka měli hlavně: Šalda, Kobr č. 26, Matura a Vil. Polouprutský jenž měl vypůjčených 500 kg sena od Housi.
Mimo Housi měli ještě ke konci května sít: Jos. Slavík a Karel Koldovský. Poslední táhal jen s jednou kravou. Veliký vlastenec Frant. Čermák č. 93 pozdravoval německá létadla máváním rukou.


Dne 27. květ. odpoledne velmi palčivé slunce a potom bouřka s vydatným deštěm po němž vše se vzpamatovalo ale dne 29. časně ráno ještě za tmy přišlo ohromné hromobití s průtrží mračen
která sice u nás jen cesty probrala ale jinde velké škody nadělala ale po ni na polích hlínu tím přívalem ubitou tak speklo že obilí začalo hořet an potom byl krásný čas a slunce strašně pálilo.
Dne 31. května tu přes ves vymířeli novou silnici jenž má jíti co nejpřímějším směrem z Vysokého až do Prahy a sice přišlo by podle toho měření na naše území u Hamřišťat na Smetanovu louku, přes mlynářovu zahrádku ve spáleništi bývalého č. 59 a nad č. 39. do staré silnice, ve Křibě trochu
výše do břehu a nad č. 37 zase níže na Markovo pole celou šíři mezi Kvardovu hospodu a stodolu, pod Novákovi trochu dohořeního břehu, pod č. 74 zas níže a širší most přes potok a v Kostnici se
kolem vyhne a projde přímo tím hřbetem pod č. 24, pod č. 21, přes č. 62 které přijde rozbořit pod č. 98 kdež přijde vyrovnáním zasypat zčásti hoření kraj pozemku č. 57, 71, 17 a u Ducháčkova lomu
opustí starou silnici a půjde nad Ducháčkovu hospodu přes luka č. 16, 15, 93 a 80 a mezi č. 80 a 13 nad Starovi do kolena nad č. 9 do staré silnice.

Dne 2. června Svatodušní pondělí sháněli po chlévech oněch 6 kusů dobytka k mimořádné dodávce určeného a vybrali ty kusy u: Jos. Jandy, Čeňka Housi, Jos. Hladíka, Boh. Slavíka, Frant. Čermáka č. 93 a u starosty ale poslední to obešel že dodal zaň krávu Fr. Šmíd č. 46 a on svoji prodal roztockému Housovi.

Bramborové sadby by byl ten rok velký nedostatek protože jich mnoho zpuchřelo. Veliká reformace dolehla ten čas na hasiče kteří přestali být dobrovolnými ale musel jím být každý od 18 do 35 let, měli se zřizovat nádrže na vodu i v polích a tak vyhrabano 8 děr v potoce, nařízeno pořídit
motorovou stříkačku, 60 kbelíku na vodu, 30 hasičských obleku a 260 m hadic a protiletecký kryt určen ve sklepě v č. 73 u Kvardů.
Dne 20. června odvod koní; těch tu bylo 10 a sice po dvou v č. 80, 75, 83 a po jednom v č: 57, 46,

73 a 9.

Pokuty za minulý rok nedodaná vejce platili: č. 78, 16, 15, 93 a 65.
Stále přimrazky, klasi u žita omrzlé, jaře ani jetele nerostli jen ohnice a šťovík, jabloně ještě
25\. června kvetly.
Hlavatka se sázela až 28. června a ještě nebyla dorostla.
Ten den bylo ve škole Gestapo an p. učitele Karel Doubek č. 67 udal že poslouchá cizí rozhlas a sebrali mu pušku i jeho hajnému Jos. Hladíkovi č. 35.
Dne 4. července v č. 73 schůze PO na níž promluvil Arnošt Kučera z Vysokého. Velitelem byl starosta, podvelitelem p. učitel Mecnar. a zástupcem jeho Kvarda a veliteli tří poplachových okrsků,
Fr. Čermák, Fr. Vodseďálek a Vlad. Vodseďálek a první poplach na zkoušku proveden v neděli dne
6\. července ráno.

Dne 8. července zdvíhali vazbu na novém domě č. 79 Frant. Chlum. Veškerou zednickou práci dělal jeho 29 letý syn Bohuslav.
Ten čas si zařídil starosta Novák ze studny za č. 92 jenž je na pozemku č. 62 vodovod aniž se otázal pravých majitelů vody Marie Vodseďálkalové a Anny Pičmanové a i Štěpána Hrádeckého
a obecní rada mu to povolila ač na to nebyla oprávněná a ti se báli opřít.
Dne 13. července naše pouť s československou mši ve škole při níž pokřtěno 8 dětí dosud bezvyznání a sice: dvě p. učitele Mecnara Jiří a Lidmila, dvě Vita Martince č. 46 Anna a Eva, tři Miloslava
Holubce č. 45 Miloslava, Lidmila a Jarmila a Eva Drahošová schovánka Ant. Vacátka v č. 18.
Ten čas se sušili jetele jenž byli velmi bídné a bylo jich o 1/3 méně než jindy.
Dne 21. července po poledni přišel silný liják s bouřkou přičemž udeřil blesk u č. 19 do jablůňky vysoké asi 30 cm.
Dne 23. červc. se oběsila 75 letá Karolína vdova po minulý rok zemřelé Jos. Čermákovi č. 93 rozená Žantová ze Stanového č. 39.


Dne 27. červc. obchůzka po polích ku zjištění stavu úrody. První díl od Vysoké po dráhu Vodseďálkovo zjišťovali: Mil. Vodseďálek, Fr. Soukup a Ladisl. Bouzek. II. od dráhy po Roztoky: Václ.
Večerník, Vilém Polouprutský a Ant. Štěpánek a III. díl: Josef Soukup, Otakar Novák a Vladisl.
Vodseďálek.

Dne 29. červc. si dal u starosty do cirkulárky ruku kamarád starostova syna z Moravy jenž u něho trávil dovolenou.

Dne 30. července dodávka dobytka: Frant. Kobr č. 26 vůl, St. Kvarda č. 73 kráva, Jos. Hladík kráva a Jarosl. Večerník kráva. Kobr chtěl, aby mu volče ponechali že jim dá za dva měsíce starého vola ale nevyhověli mu a potom za týden prodal Fr. Čermák č. 15 z volné ruky vola o váze 800 kg za

11 000 K.

Ten čas ujal Ladislav Bouzek od otce Jos. Bouzka usedlost č. 65 u Sedláků o výměře 35 korců s pozemky v roli Sedlákově a Novákově.
Sbírka kovů a na německý Červený kříž a též nařízeno dáti do oken písmeno V což značí po latinsku vítězství to na to že už máme skoro celé Rusko. V každé hospodě plakát se skupinou ruskomongolských obličejů a s nápisem „to jsou tvoji bratři?“ Za což musel každý dát 3 K.
Že ta žita co lidé na jaře nezaruchali stejně za mnoho nestála, pobýzeli to lidé ledkem a tím to tak zbůjnělo a hlavně tráva že to hned ke žnutí nebylo a tak se dali lidé do sušení otavy a hlavně ti co
neměli žito vůbec žádné a přišlo tak deštivo že hnila položená a 15. srpna začali konečně žnout:
Václ. Večerník, mlynářka a Augustýn Novotný a už to zrůstalo stojaté a Čeněk Housa teprv oruchával brambory.
Kolem 20. srpna se konečně opravdu lidé pustili do žita ale hned se zase dalo do deště. Bylo nařízeno při žnutí dávat pozor nejsou li v obilí naházené zápalné destičky od anglických nebo ruských letců ač je tu žádný ani nespatřil, panáky rozestavit co nejřidčeji, aby jeden od druhého nechytil což
je velice snadné protože žito je také řídké a hned mezi panáky zruchat, obilí hned vymlátit a rozsipat a né dát do pytlů aby se to nevznítilo.
V tom čase se zde neobyčejně rozmohli tchoři a liška s mladými se tu vyskytla a nejhorší bylo to že nebylo kdo by po nich mohl střelit an učitel byl na prázdninách doma u Pecky a stejně neměl
pušku a on ani jeho hajný Jos. Hladík a Bedřich Polouprutský když mu tchoř odpravil 6 kuřat políčil naň klec a chytil si kocoura a liška odnášela slepice ze vsi za bílého dne a nacházely se zahrabané v polích. Na jaře při jednání o náhradu škody za okousané štěpy mezi Frant. Zemanem a p. učitelem Zeman ze 400 K slevil 100 K a p. učitel 100 K přidal a že ten obnos u starosty pro Zemana
složí a v dobrotě se rozešli a když 15. srpna Zemanka p. učitele oň upomínala řekl on jí že Zemanovi nic nedá že ho udal Gestapu, ten si ho nechal obeslat k notáři chtěl vědět od koho to zvěděl a on řekl že od lidí a dával jako pokutu 50 K do chudé pokladny což Zeman nepřijal.
Dne 18. srpna vykopal ing. Vilém Vaníček majitel Navarova s Jarosl. Večerníkem za jeho stodolou několik střepů s mladší doby hradištní, kovaný hřebík, kus litiny a kamennou sekerku.
Ten čas mimo dvoučlenné celonoční hlídky po vsi musela být již vednevnoci hasičská hlídka ve zbrojnici, aby někdo nezničil střikačku a nařízena též hlídka v polích již měli konat, úředníci, pensisté a letní hosté, že ale u nás ani jediný nebyl ale vysočtí často neznajíce pokud jich obvod sahá
hlídali i pole staroveská a u každých pěti smrčků muselo být německočeská tabulka že je kouření a rozdělávání ohňů „strenksten verboten“. Na raných bramborách už začátkem srpna žlutla nať
a pozdním místy též a to tak, že celé kusy brázd zůstaly holé.
Dne 25. srpna na Bartoloma celý den bouřka a celý den pršelo vlastně lilo takže už bylo vidět že bude chléb zas jako z loňské sklizně „hořký, zátuchlý, kyselý, černý, modrý a červený zároveň neb
žito zrůstalo čim dál víc se v tom týdnu kol 28. srpna většina lidí dožala, hned to odvozili domů a co v tom bylo trávy zavázané mokré a Jos. Babec požal 29. srpna na dráze v dešti zelenou jeřici a hned
jí též „odvozil“ že prý dojde a Růžena Kobrová č. 56 si požala dne 13. srpna žito a nechala si ho po


starém způsobu na hrstech na zemi rozprostřené a 24. srpna v dešti ho zrostlé svázala a odnosila do stodoly až jí z patra teklo. Ten čas měl ještě 29. srpna Čermák č. 15 kus jetele na poli.
Žita jsme měli určenou dodávku 9 800 kg a slámy 1 700 kg a sena 4 500 kg a na září 2 900 kg bramboru.

Veliké rozhořčení zavládlo proti Fr. Soukupovi že svůj obhadní obvod uznal do II. třídy proti ostatním do III. třídy u čehož se nejvíce rozčiloval Fr. Čermák č. 93 jenž při každé příležitosti
zdůrazňoval že jsme ještě nepřinesli pro Německo žádnou oběť ale teď se mu ji přinésti nechtělo, jiné on by nechal.
Dne 27. a 28. srpna po půlnoci třetí hodinu zde přeletěl větší počet cizích létadel směrem k západu což vysočtí hlásili do Jičína co tam s nimi dělali nezvěděli jsme.
Dne 4. září měla Marie Vodseďálková Kamilka stání u soudu s 29 letým Žantem z Vysokého jenž jí jda 25. srpna večer z Roztok rozbil jednu tabulku v okně škobrtnův o podezdívku. Tabulku jí zaplatil. Ten čas začalo vydávat kuřivo na mýdlové lístky na ty útržky co byli na holicí mýdlo.
Dne 6. září ráno byl dopraven 28 letý Petr Novák č. 50 do ústavu pro choromyslné v Něm Brodě.
Dne 8. ráno byl mráz a nanovo pršelo. Lidé mizerně seli, dobýrali žita, otava hnila, jeřice a přenice od dešťů sflákané už zrůstali a ovsi ještě zelené jako tráva a Frant. Čermák č. 15 a Čeněk Housa měli ještě na poli jetel.
Dne 10. září kontrola mléka v č. 16, 19, 28, 73, 35, 22, 46 již vykonal nějaký úředník a Ant. Štěpánek, v č. 16 se zjistilo že hospodář od 1. září ještě nic nezanesl do mléčného záznamu a v č. 35 se našlo 8 l smetany. Od 1. září jest samozásobitelům odebrán ten 1/4 l mléka co měli na máslo a bude
prý jím máslo dodáváno a mléko se přestalo nosit do Vodseďálkovi mlékárny ve Vysokém ježto
Rovenská mlékárna o tento obvod přišla a dostal to jakýs němec z Malé Skály a snášelo se od té doby v Dolenci do Kvardovi hospody a v hořenci do č. 18 u Kobra kamž si jezdili proň z Malé Skály s autem.
Též chodili po obci starosta s agronomem z Jilemnice a rozvrhovali dodávku dobytka až do července 1942 a sice 17 q masa.
Koncem září se přestala samozásobitelům vydávat mouka.
Dne 1. října vyhlášky o stanném právu v okresech: Praha, Brno, Plzeň, Hradec Králové, Moravská Ostrava, Olomouc, Kladno, Uherské Hradiště a o popravách podle stanného práva což se hodilo na tu zkázu stromoví z jara; že jak přijde na stromy tak dojde na lidi.
Dne 3. října hledali četníci a obecní sluha větší počet z Liberce uprchlých zajatých Rusů ale nenašli tu nic.

6\. října zapečetívali: Václ. Večerník a Vladisl. Vodseďálek „odstředivky a máselnice a do mlýna nařízeno chodit a jezdit jen ve dne a do krámu rovněž do 9. října bylo krásné počasí a teplo a tu noc
byla bouřka a 10. ráno pršelo a 12. ráno bylo bílo a většina bramborů a 1/3 ovsa bylo na poli.
Dne 9. října dodávka dobytka od Jos. Hladíka, Lad. Bouzka, Fr. Čermáka č. 15 a od starosty
Nováka.

V neděli dne 12. října večer schůze hospodářů v dolení hospodě hlásit co se sklidilo neb sklidí, co je namlácena a co se ještě namlátí, ovsa z 1 ha 12 q že jest málo, žita z 1 ha = 7 metráku a jeřice
9 q ale skutečnost nebyla taková neb bylo vše řídké a ovsi zelené takže to byla zadina a né zrno.
Hrozili výmlatem na účet hospodáře, pokutou až 1 000 000 nebo trestem smrti.
Do 18. října pršelo a 19. přes noc strašlivé povětří až stromy vyvracelo a ani jeden ovesný panák nezůstal stát a tu to rozházené nateklo protože to vítr ani srovnat nedal a odpoledne byla 5x duha
a potom lilo dál a zahřmělo. Oves na poli ještě měli: Housa zelený stát, Jos. Slavík stát, Stan. Kobr stát, Bouzek 120 panáků, Marek č. 6 stát, Hrádecký 7 panáků, Jarosl. Večerník 200 panáků, oba
Čermácí pšenici a oves stát, Fr. Liška 25 panáků, Milosl. Vodseďálek položený a v panácích, Fr.
Polouprutský stát a Jos. Vodseďálek stát.


Dne 22. října večer v 8. hod. opět severní zář ale brzo ji pokryli mraky.
23\. října v Jilemnici odvod dělníků na práci do Rajchu. Od nás odvedeni Rudolf Jína č. 86 a Vladimír Polouprutský č. 90 a dostali se kamsi do Slezska. Ten den ráno na 10 cm sněhu, lidé ometali ovesné panáky.
Dne 25. října v sobotu před stanovským posvícením odvezli: Večerník, Bouzek a Janoušek oves,
Čermák č. 93 položil pšenici a jeden oves jejž odvezl a jeden mu ještě zůstal stát, druhý Čermák a Štěpánek dokopali brambory a druhý den bylo bílo a sypalo se celý týden. 30. bylo trochu mírněji a tak lidé mnoho zelí sklidili. Bramborů bylo ještě mnoho kopati; Housa, Janda a Stan. Kobr
všecky.
Dne 28. října vykonali Frant. Kobr č. 26 Frant. Zákoutský sbírku starého papíru. Dne 30. října sebralo Gestapo ve Vysokém listovního u soudu Vyskočila, zahradníka Neťuku, bývalého našeho
učitele Jos. Knoba, továrního dělníka Jana Červinku tchána to r. 1940 zatčeného strážníka Žanty, bývalého našeho starostu, Jos. Ducháčka a u nás učitele Jana Mecnara a Stanislava Marka č. 6. Co
se jim za vinu kladlo nevěděli jsme ale kteří měli rádia sebrali jim je také ale lidé měli zato že je udali: Doubek, Rajský a z továrního bytu Frant. Žanta vulgo Žantik. Též se sháněli po Jínovi jenž už
odejel na práci do Slezska a vyslýchali Růženu Novákovou č. 68.
Všech Svatých se muselo slavit až v neděli dne 2. listopadu, aby se všední den ani jeden nezmařil ale lidé i v neděli odváželi zelí, dumlíky, mlátili a vozili hnůj a hnojnici po sněhu, a na hřbitov stejně žádný průvod býti nesměl.
Dne 2. listopadu odvezl Frant. Čermák Kašťáků pšenici na saních a 11. listop. Frant. Liška oves, bylo úplně bílo a druhý den sníh stál hrozným větrem a bylo teplo ale následující den zmrzlo na
kosť a celý den nepolevilo a přitom strašlivý vítr že střechy trhalo, Jarosl. Večerník klidil dumlíky a dobýval je kohačkou. Okna byla celý den dovrchu zamrzla a lidé jako Stan. Kobr a Fr. Čermák žali
oves. Ještě 16. listopadu Milosl. Vodseďálek odvážel oves; stát ho měli ještě: Housa, Jos. Vodseďálek,
Jos. Slavík a Fran. Čermák Přidanů a Housa a Janda a Kobr všecky brambory kopat.
Dne 14. listopadu zde chodila komise z Prahy po chlévech neni li někde upřený dobytek ale u nás nenašli nic. Ten čas zaváděny byly pracovní knížky pro všechny osoby od 14. do 70 let vyjma hospodáře a hospodyně a i pro ty kteří v tom postavení jsou a nemají toho tolik, aby tím byly celý rok
zaměstnání.

17\. a 18. listop. pracovní povinnost u Housova ovsa, padal stále sníh, z jednoho pole ho odvezli zmrzlý a se sněhem a na druhém zůstal stát i posečený a shrabaný.
21\. listopadu dožal oves Jos. Vodseďálek, Jos. Slavík o 3 dny dříve a Jos. Janda
27\. listopadu dokopal brambory a Housa polovici ale byly většinou zmrzlé. V tom týdnu se zas trochu poruchalo ale doruchané měl jen Jos. Soukup a mimo Housova ovsa zůstali Vilému Polouprutskému 3 kůpy směsky a jedna brázda bramborů, Housovi 1/6 bramborů a Stan. Kvardovi
č. 56 brázd bramborů. Ten týden přišli: Frant. Kobr Krčovský o krávu a Jan Šulc o jalovici po zmrzlém zelném klestě.

Dnem 23. listopadu zastaveny byli ty mlýny jenž nesemleli za rok 10 vagónů a to postihlo i náš mlýn a byli jsme určení se mletím do Jeseného a vysočtí a stanovští rovněž ale kdežto ti dvojí tam
zůstali, náš starosta to na hejtmanství přemohl, že jsme byli přidělení do mlýna jeho bratra Jos.
Nováka v Roprachticích ač se to žádnému nelíbilo. Vždy určitý den to tam dovézt a určitý den odvézt, aby se to dalo kontrolovat a jiný den se do mlýna nesmělo a naši mlynářce zůstalo jen pečení.
Dne 13. prosince schůze zemědělců v č. 73 kde ohlášena amnestie na nízkou přihlášku obilí a poručeno tuto dobrovolně zvýšit podle následujících: Z 1 ha se muselo urodit 1 200 kg ovsa a 1 000 kg žita pro dobytek na 1 krávu na 1 rok 15 kg ovsa, na jednoho vola 1 kg ovsa denně a na 1 koně 2 kg
ovsa denně do konce července a pro lidi na jednu osobu 75 kg na rok a setí počítáno na 1 ha 170 kg ovsa a 200 kg žita a do 15. prosince všecko obilí z toho k dodávce zbývající buď dodat aneb neni li


vymláceno přihlásit a tak se stalo že šel někdo s 8 kg ovsa nebo 3 kg žita. Dodávka dobytka za listopad byla od: Frant. Zemana jalovice, Jos. Nováka vůl a od Jos. Hladíka prase a za prosinec dobytek od:
Frant. Soukupa, Jos. Soukupa, Jos. Vodseďálka, Milosl. Vodseďálka, Ant. Štěpánka a Frant. Chluma.
Ten podzim se tu objevilo mimo spousty srn 7 jelenů a přebyhali i přes ves. Až skoro do Vánoc bylo beze sněhu ale den před Štědrým dnem začala strašná vánice a na Štědrý den bylo ještě hůře
a na Boží narození teprv. Na Štědrý den měl svatby Miloslav prostřední syn Frant. Chluma slavný lížař s Libuši dcerou Václava Týla v č. 98 uprchlého r. 1938 z Příchovic jehož žena Marie byla dcerou
Frant. Housi krejčího č. 21. Od 24. listopadu bylo na 1 osobu počítáno mléka 1/8 litrů na den na děti 1/4 l. Ti vysočtí uvězněnci z října byli všichni do Vánoc propuštěni ale naši né naopak ještě
vyslýchali učitelova hajného Jos. Hladíka.
Na slepice se nenechával oves žádný a zadina se měla též odevzdat až na 4%. Ve školách i v obecných už ani jedna česká knížka, jen učebnice němčiny. Za uvězněného našeho učitele přišel sem za tři dny vyučovat učitel z Roprachtic jenž byl na byt a stravu u starosty jménem Josef Klečka z nějaké vsi od Klatov.
K tomu počasí Vánoční svátky připomenouti dlužno že na Štědrý večír byla silná bouřka a na
Boží narození před polednem za velké vánice přišlo do vsi 16 koroptví. Koncem t. r. odveden byl na práci do Vídně Erich Svárovský č. 23 a odjel tam po Novém roce a dostal se za Vídeň do továrny na
létadla která se ale teprv stavěla. Ten rok jich u nás zemřelo 3 a narodili se 4 děti. Obyvatel bylo 326.
Koncem roku byl též soupis zvonů pro válečné účely ale na náš se to nevztahovalo poněvadž je železný pořízený r. 1919, za války 1917 zrekvírovaný zvon jenž měl letopočet 1758.
Roku 1941 se u nás prodalo: 38 prasat, 22 telat, 12 býku, 14 volů, 20 jalovic, 30 krav, 9 koní a 11 koz. Ve Staré Vsi dne 1. ledna 1942 Jaroslav Večerník Roku 1945 jsme domlátili oves 13. ledna
a pšenici 20. ledna žito 8. února.

### **1942**


Dne 12. ledna 1942 sbírka zimních potřeb pro německé vojsko trpící nesmírnou zimu na sněhových pláních Ruska. U nás tím vlasteneckým a bohumilým úkonem byli pověření: Jos. Hladík, Jan
Šulc Ant. Vacátko. Lidé chápajíce svoji povinnost k Říši snášeli jako „Ježíškovi“ ponožky, šály, svetry, králičiny, rukavice, tak Karel Polák daroval troje rukavice, Jindřich Matura kožich jenž pouštěl chlupi a i ten nejchudší občan Jaroslav Polouprutský jenž za Republiky chodil s flašinetem a teď mu
to zakázali, věnoval pár rukavic. Málo bylo těch kteří nic nedali.
Ten den přidělovali na obecním úřadě mezi zdejší hospodáře 25 prasat bez ohledu na to maji li na ně krmivo.

Druhý den zaváděli bývalý žáci hospodářské školy: Bohusl Večerník, Jos. Hladík, Milosl. Vodseďálek, Jos. Janoušek a bratranci Soukupové účetnictví v hospodářstvích nad 5 ha jichž u nás bylo 24.
Jak začal nový rok začalo mrznout a mrzlo čím dál více že 19. ledna už bylo 20° a dotáhlo to až na 30 a ani v poledne nepolevilo a od střechy neukáplo ač bylo úplně jasno slunce svítilo a ani
mráčku nebylo a mráz už prošel do komor, chlévů a sklepů, vnitřní okna ve světnicích zamrzlá ledem až nahoru a některý den ten led ani nestál a 25. ledna v neděli bylo ještě hůře to se zamračilo a volně se začalo sipat ale silný a ostrý východní a potom západní vítr teprv stavení pronikal že měli
místy jinovatku ve světnicích za stolem. Brambory a jiné ve sklepích zmrzalo a ve chlévích hnůj.
Děti od před Vánoc ještě do školy nechodili. Měl li kdo co ještě mlátit a těch bylo ovšem při bídné úrodě málo, ani se do stodoly neopovážil jít a začala se už i ztrácet voda. Tak ze čtyř domů u Sedláku chodili pro ni do studny pod Ducháčkovi.


Ze 26. na 27. ledna v noci se blýskalo a hřmělo a potom trošku mráz povolil a začal se valit sníh ale uhodili zas nové ještě silnější mrazi které došli až na 32° a nebylo toho kdo by toho kdo by
neměl brambory namrzlé nebo dokonce zmrzlé. Tak byli mezi jinými v č. 27, 19, 79, 73, 53, 93 a místy i zdě trhalo a Kvardovi hnulo i s pilíři u stodoly. V č. 13 jeden den poledne netopili v kamnech a voda jím v kotli zmrzla, brambory lidem zmrzaly ve světnicích a hrníček pod který se
ukáplo přimrzl ke stolu, k Vojákovem nedošla struhou voda a museli ji nosit z potoka a starostovi vodovod zamrzl. Rampouchy byli u oken ve světnicích a k tomu uhlí skoro žádné a vydávalo Hospodářské družstvo vysocké ze skladu staroveského v č. 1 jen těm co neměli ještě polovici přídělu
vybranou jen Lev Rajský a Karel Doubek si pro sebe vynutili uhlí pohrozivše správci Petruškovi
Gestapem.
Měsíc unor začal trochu mírněji ale potom zase mrazi přitáhly jako v lednu. A kolem 10. se sníh přímo valil.
Dne 3. února se škaredě potloukl 20 letý mládenec Bohusl. Olič č. 45 jenž vezl matce od Fr. Vodseďálka č. 75 z Roprachtic přivezenou trošku mouky jíž si dal za krk a pustil se ze silnice na ližích před č. 92 k č. 57 Stráňkou dolu a najev na pařízek ve sněhu skrytý upadl, vyrazil si dva zuby, jeden
přerazil a jeden díl lebeční kosti si vmáčkl dovnitř a utrpěl otřes mozku a k vědomí ho přivedli až v nemocnici kamž ho právě tu chvíli tu jedoucí poštovní auto dopravilo.
Ten den byl svod telat z naší obce ve Vysokém k dodávce a byly to od: Frant. Šmída, Karla Poláka a Melichara Honáka a 10. února svou svod hrubých kusů od starosty Nováka, Fr. Janouška.
Mléko bylo na dospělé 1/8 l na den na děti 1/4 l a máslo na nějž si lidé mléko odváděli nebylo nikdy k dočkání a ještě ho nedali dost že prý tomu neodpovídá tučnost mléka a to bylo 1 dkg na
den na osobu a teď se proslechlo že to bude sníženo na 1/2.
Dne 19. února nařízena pracovní povinnost všem mužským do 60 let stáří, vyházet sníh na všech cestách a ke všem stavením a tak se prohazovali cesty i tam kde ani v letě nikdo nejede a silnice na
což zase nadávali stálí silniční dělníci „že se jim bere práce“, hlavně Oldřich Polouprutský.
Ten den zrovna sem přišla nějaká hospodářská revise a konali prohlídku v č. 35 u Jos. Hladíka, č. 73 u St. Kvardy a v č. 79 u Fr. Chluma ale všude to dobře dopadlo.
Dne 4. března začali zas děti teprv od Vánoc chodit do školy když předtím si byly po dvakráte pro domácí úkoli vždy na týden.
Dne 10. března svod dobytka k dodávce ve Vysokém, všech kusů 23, od nás 3 a sice od Čeňka
Housi starý vůl, od Jarosl. Večerníka jalovice a od Pavlíny Maturové kráva, dva kusy z Helkovic, dva ze Stanového a všecky ostatní z Roprachtic.
Dne 13. března ráno takový zas mráz že vnitřní okna zamrzla a površek že se po něm dalo s dobytkem jezdit.
17\. března sbírka starého železa jež lidé sváželi k hasičské boudě kde to dělalo parádu až do června. Sehnalo se toho 1600 kg. Nejvíc dal velký vlastenec Fr. Čermák č. 93 (Kašťáků). Ten den odešel od nás učitel Klečka jehož měli děti moc rády, na nové působyště někde u svého rodiště a přišel sem
ze Škodějova kde vyučoval 9 žáků jakýsi Karel Hušek. Tady bylo žáků 18 a z toho 3 kluci.
18\. března zas dodávka dobytka a sice krávy od Otakara Nováka a Frant. Soukupa a 31. března dodávka slámy která se svážela zatím do stodoly u č. 13, někteří 50 kg, někteří 100 kg a někteří nic
a v letě potom každému ta sláma chyběla ač byla stále ještě v té stodole neodvezena. Vše ji bylo
17 q.
Ten čas zaplatil St. Kobr č. 81 pokutu 4 000 K za nízkou tučnost (0‚80) mléka.
Dne 1. dubna dešť první od Vánoc a odpoledne bouřka první na jaře s lijákem ale jinak stále přimrazky, žita a jetele skoro pryč a 15. dubna ráno bylo bílo ale po 16. už se vyjelo na pole. To jaro
se zas mnoho stromů ovocných od mrazů zničených muselo poraziť. Tak Jaroslav Večerník porazil
2 jabloně, 2 švestky a 1 třešni.


Dne 8. dubna musel dát Frant. Knížek nájemce v č. 33 zabít koně jehož si cenil 18 000 K a za nehož mu teď koňský řezník ze Semil dával 1800 K ale povoleno mu ho vysekat a tak stržil přece
více ale vysekával se ve Vysokém. Prý ho uhonil protože vozil nějaké svatby, křtiny a pražáky co byli ve Vysokém na Velikonoce na nádraží.
Ten čas sháněli četníci vraha cihlářského mistra Krejzy z Lánu na jehož dopadení vypsána byla odměna 5 000 K a 21. dubna zas po polích a hájích nějakého uprchlého zajatce francouzského generála o němž jedni pravili že utekl z Jičína, jíní z Liberce a jiní že někde ze Saska a uměl prý česky.
Dne 21. dubna zemřel na souchotiny 19 letý mlynář Zdeněk Albrecht č. 40. Pohřeb měl slavný na němž bylo 18 párů mládenců a družic.
Dne 25. dubna se přidávalo bramborů pro hladovící města hlavně Prahu poněvadž Říše nás vším zásobovat nemůže majíc živit hladovějící kraje dobytého Ruska. Mluvili nám do duše v Kvardově
hospodě sám přednosta okresního úřadu dr. Hlaváč a agronom a sehnalo se toho přes 40 q.
Co se dělalo na poli stále zima, větry a ráno přimrazky někdy vlastně mrazi, co na podzim bylo zruchané to nevysichalo a co se zruchadlo až na jaře a toho byla většina, to zas přesichalo a žita se ztrácela.
Dne 1. máje ráno bylo bílo ale do 10 hod. sníh stál ale padal celý den a druhý den rovněž a 3. ráno zmrzlé jako kosť a stále studené větry že se ani některý den na pole nemohlo a jak bylo bídné vše na
polích a tráva na lukách.
Holuby nařízeno mít do 15. máje zavřené, aby nesbírali zaseté obilí a mezi dumlíky a brambory sýt mák jako meziplodinu.
4\. máje zas padal sníh celý den a 5. ráno úplně bílo a zmrzlé na kosť a teprve 7. ráno byl mráz jen v roklích a 12. zas jednou popršelo a druhý den zas s bouřkou ale co to všecko bylo na to hrozné
sucho a když bylo stále studeno.
19\. května dodávka dobytka v Ruprechticích. Od nás krávy: Karla Koldovského a Stan. Kvardy.
Dne 27. května se museli dostaviti na obecní úřad kvůly nízké tučnosti mléka následující občané: mlynářka Albrechtová, Jos. Hladík, St. Kobr, St. Kvarda, Jos. Polouprutský č. 89, Karel Polák, Jos.
Slavík, Jos. Soukup, Jan Šulc, Ant. Vitvar, Melichar Honák, Fr. Janoušek, Mil.:Vodseďálek, Jos. Janda, Lad. Bouzek, Fr. Chlum, Jarosl. Večerník, Vilém Polouprutský, truhlář Večerník, Václav Žitný,
Pavla Svárovská, Štěp. Hrádecký, Fr. Zeman, Václ. Večerník, Fr. Šmíd č. 48 a Fr. Vodseďálek. Až minulý rok když se nosilo do Vysokého byla stále tučnost přes 3 teď někteří nedokázali 1 jako St. Kobr,
Jaroslav Večerník a Štěp. Hrádecký. Přítomen byl nějaký úředník z okresu a každý se musel podepsat že dokáže tučnost aspoň 2‚8 a tak že to pokutováno nebude a dostanou máslo a ejhle druhý den zas brali vzorky mléka a jel s nimi k měření na Malou Skálu člen mléčné komise Vladislav Vodseďálek a občané se tak polepšili že většina měla tučnost přes 3. K tomu výslechu na obecní musel
každý přinesti 9 K. Druhý den v č. 44 prohlídka
Dne 26. května odvezlo Gestapo do Jičína Marii ženu Prokopa Jandury v č. 96 a jemu nechalo vzkaz, aby se tam též dostavil. Ji ráno propustili a jeho kvečeru ale u domu naň zas čekal četník
a odvedl ho zas do Jičína. Jmenovaný co zedník byl od r. 1940 na práci v Německu a teprve ten týden zůstal doma a byl první den zaměstnán v Kramářově vile ve Vysokém a kladlo se mu snad za vinu že srážel zdejší dělníky od práce v Německu líčením hrůz anglických náletu na německá města již několik snad sám zažil a hlavně nedávného náletu na Lubek (Lübek). Ostatně o takovém náletu minulý rok na Lipsko vyprávěl i Vít Martinec č. 46 jenž tam byl právě na veletrhu.
Vždy když tu mělo Gestapo co dělat nejdříve se stavělo u Karla Doubka č. 67 jenž byl zaměstnán též u Němců v Kramářově vile neb u Lva Rajského nájemníka v č. 64 rodáka to z Místku na Moravě
jenž se sem přiženil k Barboře hrbaté sestře majitele č. 64 Frant. Čivrného a jemuž (Rajskému) podle jeho rodného kraje říkali „chachar“.
Dne 27. květ. následkem zabití protektora Heydricha v Praze vyhlášeno stanné právo a četníci chodili dům od domu nemá li někdo nějakou osobu nepřihlášenou a ukazovali obrázky šatů a kola


těch urahů zda tu někdo nezná nakázáno každému nosit stále legitimaci a policejní přihlášku a přijiti do druhé obce aspoň na dvě hod., hlásit tam na obecním úřadě a u nás teprv ten den tajemník
Saidel dával na policejní přihlášky razitko s datem 15. září 1941. Četníci stále v lesích a polích ty vrahy prý československé parašutysty hledali až je našli prý v nějakém kostele v Praze poslední den
18\. června kdy už celý národ čekal rozsudek smrti za jejich vinu.
Dne 1. června zaplatil pokutu Jaroslav Večerník 100 K a Frant. Zeman 200 K za to že na uzávěrkovém dobytčím listě neměli napsanou váhu toho kusu ač oni to sami nepsali ale starosta. Vybírali to nějací dva úředníci z Jilemnice a Jaroslav Večerník nebyl doma, byl někde v háji, jen jeho žena
a matka a ty na nich 100 Kč usmlouvali, chtěliť také 200 K. Zeman nedlouho předtím zaplatil
500 K pokuty za to že dodanému jím praseti chyběl 1 kg do předepsané váhy.
Dne 15. června odpoledne pršelo tak jak ten rok ještě nepopršelo ale když zas dále byli zimi dokonce 21. přimrazek a 22. dokonce tráva karavá a bílá a krtičiny zmrzlé a 26. ráno mráz na střechách jako v listopadu a i ve dne, sušilo se právě seno, bylo při úplně jasném slunečném počasí mrazivo. Sena bylo celkem velmi málo.
Ten rok přestal hospodařit 76 letý Čeněk Housa č. 27, pole z většiny rozpronajal a stavení se zbytkem polí asi 25 korců pronajal Jos. Čermák ze Sklenařic syn to Jos. Čermáka z č. 53 pocházejícího a Jindřišky dcery Frant. Housi č. 26. Jmenovaný byl zedník a chtě se tímto uchránit práce
v Německu, navlékl si na krk takovou hroznou svízel za 2 800 K ročně.
15\. června na obecním úřadě revise pomocných knížek k statkovým záznamům jež védsti museli všichni hospodařící na výměře větší 5 ha. Byli to: Frant. Janoušek č. 9, Vladimír Šalda č. 72. Jos.
Janda č. 80, Fr. Čermák č. 93, Fr. Čermák č. 15, Lad. Bouzek č. 65, Fr. Chlum č. 79, Bedř. Polouprutský č. 19, Jaroslav Večerník č. 20, Fr. Vodseďálek č. 75, Fr. Kobr č. 26, Jos. Čermák č. 27, Vilém Polouprutský č. 28, Fr. Knížek č. 33, Jos. Hladík č. 35, Stan. Kvarda č. 73, St. Kobr č. 81, Václav Večerník č. 39, Bohuslav Novák č. 57, Frant. Šmíd č. 46, Josef Slavík č. 48, Bohumil Slavík č. 85, Frant.
Soukup č. 53, Jos. Soukup a Jindřich Matura č. 78.
18\. června sbírali podpisi občanů že jsou pro Říši a odsuzují činnost emigrantů Jarosl. Polouprutský č. 28 a Jos. Janoušek č. 9 a provedli sbírku na německý červený kříž jenž vynesla přes 1000 K.
Nejvíce dali Frant. Kobr č. 18 a Václav Přibyl č. 1 po 100 K.
Ten týden musela dobrovolně na práci do Německa někde k Düseldorfu Helena dcera Antonína
Skrbka č. 52.

Moc tu tu dobu liška řádila v kůrnících. Frant. Soukupovi odtáhala 6 slepic a 4. července u zvoničky Antonínu Štěpánkovi, Frant. Vodseďálkovi a Jos. Babcovi dohromady odpravila 10 slepic a zastřelit ji nikdo nesměl, až vyvede mladé.
Dne 29. června soupis kuřat.
Ty brambory co se v dubnu tak na pospěch pro hladovějící Prahu dodávali, byli ve Vysokém v družstvu ve sklepě tak dlouho složený že když na ně konečně v červnu došlo, byli tak prorostlé že
z nich otrhali 200 kg klihů.
Ten čas jsme měli velmi darebný chléb od Josefa Nováka z Roprachtic jaký nepekl nikdo, hořký, zatuchlý a hned plesnivěl, ukrojit ho nebylo možná, jak se mazal na nůž a při tom se sypal a bochníky celé rozbrouchané že „takový“ boží dar nebýval ani ze zrostlého žita ale to nebylo jednou nebo
dvakrát, to bylo stále a při tom u našeho starosty jeho bratra měli chléb bílý.
Ten čas nařízeno přísně dáti do pořádku struhu vedoucí vodu do hasičské nádrže pod Bouzkovi a hasiči se museli cvičit jako s motorovou střikačkou ač žádnou neměli a zavedena polní hlídka, aby
lidé obrok nekradli.

Dne 27. června bylo na horách úplně bílo a snad následkem těch tří přimrazků a stálé zimy natě u bramboru nic nerostly že někteří lidé ještě 10. července poprvé brambory oruchávali a žito ještě
první dny července kvetlo.


Dne 2. července byli všichni starostové na nějaké manifestací pro Německo v Praze.
A 5. července byla u nás na louce Fr. Čermáka č. 93 přehlídka dobytka jehož se tam sešlo 18 kusů ale 7 bylo z Vysokého a nejlepší 4 měla hospodářská škola. Toto zde bylo poprvé a celá slavnost byla
ozdobená prapory „říšskými“ protektorátním.
Mimo hospodářské školy měli tam ještě dobytek: oba Čermáci, oba Soukupové, Stan. Kobr,
A Vitvar a Jar. Večerník a z Vysokého: Jos. Žanta a Lad. Rón. Celá ta výstava měla být hned 31. května ale následkem tehdy vyhlášeného stanného práva býti nesměla.
Dne 6. července dodal krávu Frant. Šmíd č. 46.

Dne 7. července před polednem po strašném parnu asi půl hodiny trvající strašná průtrž mračen se strašným hromobitím při němž uhodilo do hromosvodu na čísle 18 a hned vedle u studnice do
lípy a odpoledne ještě dvakrát se ten liják opakoval a ještě silněji a druhý den to samé jen s tím rozdílem že ten druhý odpoledne byl s kroupamy. Žádný si neumí udělat představu o vybraných
cestách a protrhaných bramborách. Ten den zas zaplatili pokutu po 100 K že neměli na uzávěrkovém listě váhu dobytčete: Jos. Hladík, Václav Žitný, Fr. Čermák č. 15.
Začali se jetele sušit sic většinou bídně a samý šťovík.
Dne 10. července všichni starostové do Semil představit se novému německému hejtmanovi na našem novém okrese jenž byl Němec Schipek.
10\. července naše pouť se mší církve československé jenž teď přezvána na českomoravskou, ve škole. Strašlivá zima a zrána pršelo skoro se sněhem. Den předtím se odsud odstěhovala domu
manželka bývalého zdejšího učiteli Jana Mecnara jenž byl ve vězení a ze státní služby propuštěn.
Nový učitel Karel Hušek byl z Jičína. A pršelo od toho dne celý týden, jetele hnili.
Ten týden přišlo lidem placení pokut za loni nedodaná vejce sice 5 K za kus.
Tak přišlo: Jandovi 2 000 K, Polouprutské 11 300 K, Housovi 650 K.
Jahody směl trhat jen ten kdo měl povolení na to a měl je odvádět a nařízeno sbírati pecky třešňové a švestkové.

Dne 26. července v neděli na sv. Annu večer přišla hrozná průtrž mračen se strašlivou bouřkou a kroupami, zelí a důmlíky a brambory listy prosekané, cesty probrané a do rána a celý následující
den překrásně a večer se to samé opakovalo ale mnohem v horším a lilo celou noc, u č. 50 uhodil hrom do břehu, u č. 57 tekla voda přes mlat, odneslo jim nějaká prkna od stodoly, koš se řezankou
a brusnici, u č. 60 tekl potok ještě ráno přes kámen a pod č. 17 kámen přes potok k č. 54 přes který nikdy voda netekla, teď ho shodila a v co místech tekla voda přes síň, Bedř. Polouprutský měl ve
Zdůlni kus pole zruchaného a drni, a to donosilo až do zdůlně č. 20 a sebralo mu to v šířce 7 kroků, a co nateklo lidem střechami a okny nahnalo.
Po vysocké pouti 2. října v tom týdnu se dosušil teprv jetel a ještě se brambory oruchávaly a teprv
4\. srpna začalo hezké počasí a trvalo až do podzima.
Málo obroka, nouze o slámu, málo hnoje, 13. srpna začal už Frant. Chlum a potom i jiní žito žnout ač ještě zralé nebylo ale když slámy nebylo.
Dne 8. srpna v č. 19 slavná na tehdejší poměry Marie 28 leté dcery Bedř. Polouprutského svatba s Erichem Svárovským č. 23, synem to Jaroslava Svárovského krejčího v Dolení Ohřovici u Žitavy
v Lužnici r. 1934 zemřelého.

Ten čas nařízeno mít na nádomí: nádobu vody a písku a plácačku na uhášení ohně pro případ náletu.

Dne 18. srpna musela do Tanvaldu do továrny Jarmila Jandurová č. 96 a Bohuslava Nováková č. 50 ač měla též jít neposlechla a Olga Šmídová č. 46 musela do služby do Jilemnice ač na ni bylo
doma práce dosti a když její máti se rozstonala a ona zůstala doma, nedali jí ani stravovací lístky a nakonec když se vše vysvětlilo jak jsou staří se zdravím, na jaké výměře hospodaří, museli jí přecí doma nechat.


Dne 10. zemřel někde v Osvětimu 50 letý v květnu uvězněný Prokop Jandura.
11\. září odvedli četníci do vězení do Jičína (Jitschin) naši občanku a bytnici ve stodole u chudince (na 14 dnů) Marii Petruškovou protože přestoupil hranice a byla zadržena až na Příchovicích
(Stephansruhe) odkudž jí přivezli v kočáře nám zpět. Přijela v celé slávě mezi dvěma velkoříšskými četníky.
12\. září odvozili v č. 85 oves s pole a při skládání ve stodole stál jim u volů 83 letý výměník Čeněk
Slavík; s vozu spadl snop, voli se splašili, vrazili do urátně již vyvrátili na toho starce čímž mu přeražené ruka, nějaká žebra a jiná vnitřní zranění z čehož smrt.
Ten čas jsme zvěděli že zdejší rodáka č. 20 nebožtíka starosty Čeňka Večerníka bratr Jaroslav
Večerník chalupník na Kobylce u Turnova anonimně sousedy udával pro zatajování zásob a mletí na černo což ale nedokázal a dostal za to 14 dní arestu.

13\. září odpoledne strašlivý liják s bouřkou a cesty od července ještě nedospravené, probrané

znovu.

Protože se mlékárně ve velkém horku stále ještě panujícím, mléku na tak dlouhé cestě autem srazilo, přivezli nám také tvaroh který ale mnozí nevzali. Anžto Vlad. Vodseďálek jednou k měření
tučnosti na Malou Skálu (Klein Skal) nejel, hned byla tato nízká a volání pro to do Semil: Fr. Soukup Fr. Vodseďálek, Jan Šulc, Boh. Slavík, Ant. Štěpánek, Fr. Chlum, Fr. Zeman, Jos. Polouprutský a jiných více a každého to stálo 50 K a museli být rádi že to nestálo více. Všech jich tam bylo odjinud 800.

Dne 17. září zatčeni: žena našeho bývalého učitele Lavického, celá rodina našeho rodáka Josefa
Kopala z č. 86 i s v Roztokách provdanou dcerou a celá rodina Ulmanova ve dvorku ve Vysokém ale stará Ulmanová (naše to rodačka z č. 45) před Vánocemi propuštěna. Byly to rodiny z nichž někdo
před zatčením někde uprchl.
Dne 20. září v noci spadl nad křížem na Janoušově nad č. 3 jakýs balónek naplněný nějakou hořlavinou a vybuchl a vzňal se a tovární hlídač Jan Červinka ho uhasil a druhý den četníci naši i němečtí celé místo prohledali a přítomen byl i der bezirkshauptman Schipek ze Semil jenž pravil
Antonínu Syrovátkovi „že má štěstí že mu to nespadlo na barák“.
Dne 30. září vykradl as 20 letý mládenec Šida z Kukaně v Roztokách Jaroslava Heváka ale prozrazen a uvězněn. Ten den se děti bavili u č. 19 vožením na žentouru a 10 letý Josef Polouprutský č. 19 chtě seskočiti dostal se nohou mezi zuby kol kterouž mu ze strany až na palec do krve rozmátlo s čímž si pobyl 6 neděl v nemocnici a ten rok ani ve škole už nepobyl.
Následkem stálé krásného a horkého počasí místy kvetli štěpy; tak Frant. Zemanovi jablůňka a Vítu Martincovi u bývalého č. 7 třešinka.
Ten čas vyměňovány mosazné a měděné součástky stříkaček za součástky z lepšího kovu. Byl s tím Frant. Liška v Železném Brodě.

Dne 8. října odvod koní ve Vysokém ale nikdo nezvěděl jak s jeho koněm rozhodnuto.
Dne 9. října první dešť od 13. září jinak stále hezky.
14\. října dopoledne tu přeletěl takový balónek jako spadl minulý měsíc u č. 3. Letěl směrem k východu.
Ten den odveden 19 letý Frant. Štěpánek č. 22 na práci do Škodovky do Plzně a Václav Pavlata řeznický tovaryš č. 55 do nějaké zbrojovky ve Vratislavi (Breslau) kamž i Václav Polouprutský ml.
č. 90 a povolán tam i Erich Svárovský č. 23.
Dne 21. října sbírka starých hadrů při kteréžto vlastenecké povinnosti působili co komise: starosta Novák co předseda a členové učitel Karel Hušek, Ant. Vacátko, Václav Přibyl č. 1 a Jaroslav
Večerník a sebralo se toho asi 600 kg.
Dodávka bramboru, obilí, zelí, jablek a zvýšování prvního kontingentu ač by byli mnozí potřebovali ho snížit, hlavně u ovsa ježto ten neuzrál ale uschl a v červenci ho hodně kroupy vytloukli.


Zelí zas ten rok bylo ničemné a ještě ho housenky strašlivě sežraly takže např. Večerník č. 20 minulý rok ze stejné výměry mohl prodat 800 kg a letos 350 kg. Brambory též byly ničemné a ještě se místy v těch od toho vedra speklých brázdach kazili. Ovoce bylo červivé anžto bylo mnoho hmyzu
a žita řídká.

Ten čas stanovena nejnižší tučnost u mléka na 3‚00 (dosud byla 2‚07) a dodávka podle výměry pozemků a sice z jednoho ha 169 l což zvýšeno potom na 252 kg t j kilogramů.
A před Vánocemi snížena dodávka mléka pro jednu osobu na 1 1/16 l na den. Oldřichu Novákovi č. 37 ukradl někdo u družstva ve Vysokém 2 pytle uhlí jehož nebyla škoda, ale těch pytlů.
Dne 10. listopadu narychlo nařízeno dodat 46 q sena což naloženo hned na vozi: Josefa Jandy,
F. Vodseďálka, F. Knížka a St. Kvardy a 3 neděle ty fůry stáli než proto přijel do Jeseného vagón a zatím se to ztrácelo z vozů a deštěm od shora váhy přibývalo.
Dne 11. listopadu u Kvardů schůze všech hlav rodin za účelem vyslechnutí předpisů a chodění a ježdění po silnicích což přednesl velitel četnické stanice vysocké vrchní strážmistr Urban.
13\. listopadu poprvé bílo a už nestálo a 23. strašlivá vánice a spousta sněhu se svalila ale na Vánoce div že nedotál.
19\. listop. zemřel Frant. Šmíd chalupník č. 30 jemuž chyběly dva měsíce do 90 let. Bývalý zámečník. Chalupu po něm ujala dcera Julie Blažková.
Dne 30. listop. odvedení v Semilech na práci do Německa Miloslav Vodseďálek č. 10, Jaroslav
Polouprutský č. 28 a Dachs, zeť Oldřicha Polouprutského č. 58 ale ten rok nastoupil jen poslední z nich.

Dne 2. prosince zemřel náhle 54 letý Václav Polouprutský chalupník č. 90 u mlýna vdovec po němž chalupu ujal nejstarší 28 letý syn Vladimír Polouprutský ten čas na práci někde ve Slezsku.
Dne 3. prosince obesláni do Semil pro nízkou tučnost mléka: Frant. Chlum, Štěp Hrádecký, Ant.
Štěpánek a Frant. Zákoutský, Frant. Knížek, Jos. Večerník, Stan. Kvarda, Jos. Hladík, Josef Polouprutský, Fr. Soukup, Josef Soukup, Jan Šulc, Ant. Vitvar, Josef Slavík, Bohumil Slavík, Josef Novák, Jaroslav Večerník, Vilem Polouprutský a Frant. Polouprutský ač poslední ani mléko nikdy nedodával protože kromě kočky žádný dobytek neměl.
A 10. prosince tam kvůli tomu musela mléčná komise a starosta obce (Bohumil Slavík předseda
F Čermák, Vlad Vodseďálek, Ant. Štěpánek, Ant. Vitvar a Jarosl. Večerník). Ale autobus byl přeplněn a vzal jen starostu ale 3. prosince jich tam všech bylo 917 osob.
Dne 13. prosince hospodářská kontrola (nějaký cizí úředník, četník, starosta a Petr Slavík č. 85) u Pavly Maturové, obou Soukupů, Jana Šulce, Frant. Chluma Jaroslava Večerníka.
Dne 14. prosince přišel Stanislav Kvarda č. 73 o koně.
Dne 19. prosince dopraven Petr Novák č. 50 podruhé do blázince do Německého Brodu ač to s ním ani zdaleka nebylo tak zle jako minulý rok ale jeho matka a sestry na to stále naléhali.
Dne 29. prosince schůze všech majitelů pozemků v příčině zvýšení dodávky (v č. 73.) Ku příkladu Večerník č. 20: ovsa dodal 800 kg, má ještě dodat 100 kg, žita dal 500 kg, má ještě dát 350 kg, pšenice měl 150 kg z níž dál semlít 140 kg a má dodat 50 kg; bramboru měl dodat 1800 kg dodat
2300 kg, má dodat ještě 250 kg.
Ten rok jich ve Staré Vsi zemřelo 6 osob a narodili se 4.
Oves se začal žnout kolem 3. a dožat do 11. září ale že začal pozdě zrát byl vlastně od toho palčivého slunce uschlý a ničemného zrna ale žně byly pohodlné. Žita doseta při 17. září a po špatných zkušenostech z minulých let každý si přihodil a pohoda byla a tak byla žita tak hustá a krásná že byl
strach neumrzne li, aby pod sněhem do jara nevyprala.
Brambory se krásně kopali asi od 22. září do prvního října a měl jich někdo dosti a jiný málo takže někteří nemohli splnit dodávku.
Začátkem října kolem 8. se většinou dokončila práce na poli.


Ty brambory v dubnu pro hladovějící města dodané byli u družstva ve Vysokém tak dlouho na skladě až někdy v červnu když je chtěli uklidit museli od nich zjednaní lidé otrhat několik metráku
kliků 200 kg
Chléb jsme měli koncem roku trochu lepší. Pecky také školní děti po domech sbírali na výrobu oleje a sebrali jich 1 1/2 kg.
Koncem roku 1942 mnoho dobrého nám ten rok nepřinesl a co dobrého nám či spíše zlého přinese příští rok 1943 a co dočkáme li se jeho, komu o něm budeme moci napsat?
Psáno v 11 hod. večer 31. prosince 1942
Jaroslav Večerník


Ten přestěhovaná ze školy obecní knihovna Jaroslavu Večerníkovi č. 20. Knih bylo tehdy asi 240 a byly doplněny hlavně darem spolku rodáka a přátel Vysokého nad Jizerou v Praze a z těch většinou od našeho rodáka Vladimíra Koldovského berního tajemníka v Praze, syna Antonína Koldovského č. 1.
Ten podzim ujal Josef Šmíd od otce Frant. Šmída usedlost č. 46 u Předních Vojáků.

### **1943**


Dne 1. ledna večer se silně blýskalo a hřmělo a začal padat sníh a druhou noc se blýskání opakovalo a potom začala taková sněhová vanice a tak se sníh valil, že to žádný nepamatoval. Dne 3. ledna uvázl autobus jedoucí do Vysokého v Jeseném; jedoucí z Vysokého uvázl u č. 1 a 4. ledna auto
Maloskalské mlékárny sem jedoucí uvázlo v Roztokách a roprachtický mlynář sem ani s chlebem nedojel a ten den nařízena všem mužským od 14 do 60 let pracovní povinnost vyhazování sněhu
ze silnice; mlynář s chlebem konečně přijel 9. ledna když už rozhořčení lidu bylo veliké a ještě větší bylo proti mlékárně že ještě za prosinec nepřivezla máslo. Ty dny se vrátil z vězení Stanislav
Marek č. 6.

Dne 7. ledna byli v Semilech kvůli špatným zápisům ve statkových záznamech: Frant. Janoušek,
Fr. Čermák, Karel Čermák, Josef Čermák, Bedř Polouprutský, Vilém Polouprutský, Frant. Kobr č. 26 a Pavla Maturová.

Ten měsíc dodal na masovou dodávku vola Frant. Chlum, Ant. Kobr a Fr. Zeman býčka. Máslo za listopad nám konečně 12. ledna přivezli ale zas začali ještě horší vánice se strašlivě mrazivým
větrem že 14. ledna nařízeno všem občanům zas vyhazovat sníh ze silnice ale starosta je poslal domů že nebylo k vydržení a sníh s lopat vítr bral a házel na silnici zpět a ten týden se sem mlynář
z Roprachtic zas s chlebem nedostal, z čehož velké rozhořčení proti starostovi, že se jeho přičiněním mlelo v Roprachticích a né v Jesenném jak původně úřady nařídili. Být s mletím v Jesenném, peklo by se ve staroveském mlýně a chléb by byl.
Dne 14. ledna nedojeli saně s poštou do Jesenného, vysočtí vezoucí tam obilí na mletí museli ho složit u Kvardů do síně a auto maloskalské pekárny zas nedojelo sem, a telefonovali sem, aby dala
mléčná komise mléko dovézt na nádraží, ale v čem? Když nádoby byly plné už první den a za další dva to museli lidé ve sběrně nechat se džbány a ještě to Kobr sléval do kbelíků, konvy a ledeckých
hrnců a třetí den už mu to tam lidé v hrncích nosili.

Dne 16. ledna večer od 9 do 10 hod. slyšeti byl od západu vzdálené nějaké dunění a jako střelbu až se země pod nohamy chvěla ale viděti nebylo nic. Noc byla neobyčejně jasná měsíčná.
14\. ledna přihlašování mladistvých od 10 do 18 let k povinné službě mládeže. Toto dunění se po následující dvě noci opakovalo.


Dne 19. ledna schůze zemědělců u Kvardů v níž prováděn výkup obilí na dodávku rozepsanou
29\. prosince za přítomnosti: starosty, tajemníka a správce vysockého družstva Jaroslava Petrušky ale nesehnáno ani zdaleka to co požadováno a tak čekána prohlídka jaká byla ten samý den v Roprachticích.
Ten samý den zemřel v č. 63 Augustýna Novotného nastávající zeť dvacetiletý Pravomil Bachtík na souchotiny. Jmenovaný byl z Vysokého a s Marií, Novotného dcerou, měl nemanželské dítě už
před dvěma roky a teď za týden v úterý měli mít oddavky a druhé dítě měli na cestě.
Dne 27. ledna ráno v č. 18 u Jindřicha Matury četnická prohlídka stran přechovávání nějakého z vězení v Semilech uprchlého harmonikáře ale nikdo nalezen nebyl.
Dne 2. února o Hromnicích velmi krásné jarní počasí, sníh tál ani nemrzlo a druhý den se už zamračilo a třetí den se večer silně blýskalo a potom mnoho sněhu.
Dne 11. února se u nás odbývala tak zvaná rekvisice a sice byl tu ze Semil úředník Vladyka, nějaký inženýr, německý četník a ještě 4 nějací orgánové, občané voláni ke Kvardovem kdež většina něco na dodávku přidala, a k těm, u nichž se jim to nezdálo v pořádku, šli převážit jejich zásoby
a hledat a tak byli u Jos. Hladíka, Stan. Kobra, Vilema Polouprutského, Frant. Kobra č. 56, Frant.
Chluma, Ant. Kobra, Otakara Nováka a Frant. Šmída. Našli něco v č. 46 a č. 28. Všecko se toho tady sehnalo 1 500 kg.
V tom týdnu viděli někteří lidé v souhvězdí Velkého vozu kometu.
Dne 16. února ve Vysokém svod dobytka; od nás vůl Josefa Čermáka č. 27 a kráva Jana Šulce.
Ten den večer ve schůzi obec. zást. zvolen za obecního pokladníka Ant. Skrbek č. 52 na místo
Otakara Nováka odepřevšího funkci tu aspoň do konce války zastávati.
Ten den sebralo ve Vysokém Gestapo našeho rodáka Frant. Čivrného spolu s dvěma četníky
Smetanou a Vašíčkem, lížařem Koldovským (jehož na smrt nemocného nakonec nechali doma) legionářem Strnadem a jeho synem ze Stanového, Václavem Zemanem a jeho synem Josefem (ten
jim ve Vysokém utekl a nedopadli ho ač za ním pětkrát střelili) od Pece, řezníkem Polákem z Roprachtic a Emanuela Skrbka legionáře z Roprachtic asi za dva dny roprachtického Šourka okresního úředníka v Semilech.
Při svodu dobytka dne 23. února dodáni voli: Frant. Čermáka č. 15, Ladisl. Bouzka a Jarosl. Večerníka.

Dne 3. března tu něco v č. 96 u Jandury a na obecním úřadě vyšetřovalo Gestapo přičemž ve
Vysokém zatkli: četníka Kareše; bývalého vrchního strážmistra Marka, strážníka Špiku, učitele
Ďoubalíka, ze Stanového Ducháčka a z Roprachtic vrch. strážmistra Pažouta a den předtím z Vysokého: knihařského dělníka Václava Nečáska, strojníka Nesvadbu a ještě jednoho Nesvadbu a ze
Stanového Jos. Matouška a z Vysokého zahradníka Neťuku.
V tom týdnu se vyplňovaly a na obecních úřadech odváděly přihlášky na práci od 16. do 65 let a ženských do 45 let pro totální válku.
Dobré mléko zůstalo jen dětem do 14 let a dospělí dostávali odstředěné na což byly odpečetěné odstředivky starosty Nováka u St. Kobra č. 81.
Dne 11. března odsouzen v Litoměřicích (Leitmeritz in Sudetenland) 29 letý František Hrádecký č. 94 v roce 1940 v Lomnici zatčený pro velezradu na 3 roky vězení a dne 17. t. m.odešel na práci do
Německa jeho 24 letý bratr Josef Hrádecký zatím do Ústí.
Dne 24. března zemřel ve Vysocké nemocnici po nezdařené operaci staroveský rodák z č. 30, 67 letý Frant. Šmíd rolník bývalý mlynář v Peřimově, první velitel staroveských hasičů (jeho otec zemřel minulý rok 19. listopadu.) Pohřben na hřbytově ve Vysokém.
Dne 27. března přišel ten rok první dešť, kolem 22. se začal dělat na poli, drni už tak proschlé že se hned na první jeti od bran prášilo a žita bídná a které bylo trochu lepší zas na něm plíseň jako by
papírem potáhl a stále chodili přimrazky a v noci bylo sice vždy ticho ale jak vyšlo slunce zvedl se


prudký vítr a byl až do západu a to trvalo už od konce února a těmi větry země strašlivě prosichala.
Pršelo ještě následující den a 29. se rozléval sníh.
Dne 28. března 28 letý Karel Slavík svobodný domkář v Helkovicích syn to Pavlíny Soukupové z prvního manželství přišel navštívit svou matku s níž se zhádal a potom si šel do druhé světnice
k otčímovu bratrovi Fr. Soukupovi jenž začal nadávat a ten ho vykázal ze světnice a on se rozzuřiv potloukl ho i jeho 30 letého syna Františka tak že starý až upadl do bezvědomí. Po tomto činu utekl. Jmenovaný pobyv už jednou blázinci dělal už teď zas delší čas všelijaké hlouposti, poroučel si
aby mu lidé vykali, aby se před ním modlili, přišel do stavení a odehnal lidi od oběda a snědl ho sám, nebo jinde zas poroučel ženským, aby k němu šli na noc, prohlašoval se za Boha a že musí
lidstvo vyhladit a že na válce nenese vinu jen Anglie ale také Německo.
Posledního března odpoledne byla bouřka a druhý den (1. dubna) bylo bílo a celý den se sypal sníh s velkým větrem a odpoledne zase bouřka a následující den takové návěje nadělalo že byli
úvozi plné, koroptve šli až ke stavením; dne 3. dubna se ženil 31 letý nejstarší syn Frant. Chluma
Bohuslav a starý Chlum, aby byl příjezd ku stavení, musel od lomu až nad dům cestu v návěji vyházet jako někdy v nejhorší zimní čas a k Jilemnici z Vysokého jedoucí autobus se nedostal, uvázl v návějích.
Bude 2. dubna odveden byl k pracovní službě Frant. Liška č. 17. a 5. dubna Žofie Hrádecké nevlastní dcera Frant. Kobra č. 26.

Ten čas bylo pravidelné zimní počasí a nejhůře snad bylo 8. dubna, celý svět pod sněhem, návěje, dveře zastříkané do polovice sněhem, po cestách ani potuchy a neobyčejně studeno při tom a před
tím v březnu už létali motýli a čmeláci, tráva rostla a petrklíče kvetli a stromy měli poupata jen rozpustit.
Dne 9. dubna ráno ani autobus nejel do Semil pro spoustu sněhu, a okna ten den ráno byla na dolních tabulkách zamrzlá.

Dne 10. dubna nám nepřivezl roprachtický mlynář chléb ač do Vysokého s ním přijel, ať prý si proň chodíme nebo jezdíme sami ač nejdříve se o to dral; jinak jsme byli určení s mletím do Jeseného a péci jsme měli ve mlýně staroveském ale náš starosta jeho bratr podal žádost jménem všech
ač proto nikdo nebyl, abychom byli přidělení do Roprachtic a nakonec usneseno připlácet něco na dovoz a posílat tam majitele koní s povozem.
Dne 13. dubna tu dva bývalí financi československé republiky přeblombovávali odstředivky a másnice. Chodili s nimi: Otakar Novák a Bohumil slavík.

Dne 20. dubna musel dodat Karel Koldovský poslední krávu jenž mu ještě zbyla vlastně o ni přišel neboť měla už dávno bělotok a teď už přestala i žrát a měl to i potah.
Ten čas se zas už dělalo na poli, mlíčí kvetlo a jahůdi a třešně ale byly strašlivé větry a za tak strašlivého větru dne 22. dubna na Zelený čtvrtek se oběsil ve stodole v hambelku č. 39 letý Ladislav
Bouzek rolník č. 65 kdy u č. 95 vítr rozlomil starou hrušku. Jeho žena byla minulý týden s vejci a dvě ji do doma napočítaného počtu chyběla a přijdouc domů řekla že jí je někdo ukradl což se
dotklo její tchýně 78 leté Barbory, shádali se se synem a hádali se dohromady celý týden, před starou zamkli kurnik ta zas synovi hrozila že ho udá že má černé slepice, že mouku a že tluče a má máslo a on snad ze strachu to udělal a druhý den na Velký pátek v poledne to samé udělala na domě
jeho matka. Po Bouzkovi zůstaly dvě děti 12 letá dcerka a 4 letý hoch.
Dne 26. dubna vybírali Vit Martinec Josef Soukup příspěvky na sociální pomoc podle výměry ale doporučovalo se dáti více a kdo by se na to škmouřil oznámiti ho. Ten čas byla v Turnově v Sokolovně výstava „Mehr Milch“ to je více mléka na níž se museli dostaviti všichni majitelé krav pod
pokutou 100 K z jedné krávy, od nás se bylo 29. dubna a nebyly jen oba Frant. Čermáci, Růžena
Kobrová, Melichar Honák, Karel Polák, Fr. Zákoutský, Fr. zeman, Fr. Knížek, Anna Bouzková, Karel
Koldovský, poslední ten čas vůbec krávu neměl.


Minulý rok bylo zakázáno vytloukati kře na mezích, že se tím ubírá ptactvu místa k hnízdění a letos nařízeno je vytlouci že ubírají místa pro vzrůst trávy.
Ta výstava v Turnově (Turnau) se ukázala účinnou, hned druhý den kdy od nás mléko měřili, naměřili Vilému Polouprutskému a Josefu Hladíkovi tučnost přes 5 a Františku Zemanovi dokonce 7.

Od r. 1940 se první máje nesměl slavit až zas letos se sice žádné slavnosti nekonali ale dělníci dostali zdarma lístky do divadla a biografu ale museli tam jíti a kdo by nešel mělo se to oznámit, co
dělal. Zrovna zas Vůdcovy narozeniny v roce 1939 četníci honili lidi z pole a letos se mohlo dělat ale někteří byli zas takový, jako Frant. Chlum, dokonce vozil hnůj.
Dne 5. května dopoledne tu směrem k východu přeletělo mimo mnoha ojedinělých 19 létadel najednou.
Ten týden už síkl Karel Koldovský trávu ač žádná nebyla a většina hospodářů měla obrok dokrmený a slámu též žádnou a na náspěch u silnice všecku trávu oškubali. Stále studenou a sucho, studené větry, ráno přimrazky, na polích při vláčení div hlínu vítr neodnosil, z cest se prášilo, trávy
a jetele mizerná, žita seředlá a jaře co už vyrazili ze země zmrzlé a rovněž omrzl na ledasčem květ ale pole se dodělala a 15. a 14. května byl neobyčejný žár jaký není ani vždy v červenci a v noci se
poblýskalo a druhý den zas hrozná zima.
Ten měsíc jsme byli přeložení s mletím do mlýna Boženy Bachtíkové (nájemce Ladislav Klásek) v Jeseném.
Dne 7. května obeslán Karel Polák na okres. úřad pro nízkou tučnost (1‚01) a aby si zrovna sebou vzal 500 K ale on se bránil tím že byl ten den s krávou u býka a poslal do mlékárny „připouštěcí
lístek“ ale oni mu ho ztratili.
V tom týdnu dal Jos. Soukup u Čeňka Kramáře ve Vysokém 170 K za bič a za 10 cigaret kdosi dal

80 K.

Dne 10. květ sbírali četníci spis Ivana Klicpery „Jindra“, u nás sebrali dva ale byly vráceny poněvadž se jednalo o vydání z r. 1931 a obě naše byly z jiných let.
Dne 13. květ pro naši obec vydávalo družstvo ve Vysokém lněné semeno k seti. Na 1 a 1 1/2 kg; na 5 ha nařízeno osít 12 a a na to 18 kg semene za 106 K.
Dne 17. května zemřela náhle na chrlení krve 77 letá Marie Vodseďálková vulgo Kamilka domkářka č. 62 na Stráni vdova po Kamilu Vodseďálkovi.
Dne 18. května projednání pozůstalosti Ladislava Bouzka usedlost č. 65 již ujala vdova Anna
Bouzková.

Dne 25. května přišel od jara první dešť, už den před tím nebyl přimrazek ale do toho dne jen sucho a zima a ráno né jen přimrazky to byly skoro mrazi, jaře umrzlé stromy též a tráva a natě
bramborové co už byly venku sčernalé. Pomrholilo dva dny.
Ten týden zase měli tučnost přes 5: Antonín Kobr a Ant. Vitvar a Josef Slavík dokonce přes 6 a Josef Janda zas nízkou, něco přes 2 a při posledním měření v tom měřici měli nízkotučnost něco
přes 2: Ant. Štěpánek, Jindř. Matura a Frant. Kobr č. 26.
Dne 25. května sbírka na okresní péči o mládež s nařízením nebrat od někoho méně než 10 K jíž vykonal Milosl. Olič.
Dne 28. května tu chodil po domech nějaký voják z Rokytnice jsoucí na dovolené od protiletecké obrany v Esenu, scháněl tu nějaké živobytí, nabízel za máslo tabák a prosil v každém místě asi o jedno vejce a nabízel zaň 50 feniků a přál si, aby dovolená trvala už věčně a že oficíři mají ještě do
války chuť když mají lepší zaopatření než manšaft. Jak vyprávěl Fr. Čermákovi č. 93. Než se dostal do Esenu byl prý v Italii a před tím v Rusku a když se mu řeklo že teď to má tedy dobré, říkal že né,
kde se tluče odshora že to dobré není.

Dne 29. květ dopoledne u Kvardů soupis ploch osevu který s lidmi odbývali: starosta, tajemník


Lešák, Václav Večerník, Otakar Novák, a Vladislav Vodseďálek. Ten den konečně odvezli Karla
Slavíka našeho občana v Helkovicích do ústavu choromyslných.
To jaro někdo ukradl Ant. Vitvarovi z boudy za stodolou seno a když si dal k boudě zámek zas Fr.
Soukupovi a když si ten dal zámek tak mu ho utrhl a ten to tedy zamkl zevnitř a tak mu zas zloději dělal trávu přímo na louce. Minulý rok ten samý zloděj v pravé poledne odnášel Jos. Slavíkovi seno
na louce v Končinách z kup.
Dne 31. května ráno strašlivý přimrazek. Ten den zemřela 73 letá Anna Šaldová vdova po Fr.
Šaldovi r. 1938 zemřelém, majitelka usedlosti č. 72 u Hajnů.
Usedlost č. 72 ujal 40 letý svobodný syn Vladimír Šalda.
To jaro nebyla žádná ohnice ale za to strašná spousta bodláčí a hlubokého mlíčí jež lidé trhali a krmili jím. Ten plevel narostl že byla po kolik let špatná a řídká žita a v nich se toto rozmohlo.
Úřady nařídili pracovní povinnost školních dětí na trhání tohoto plevele a každý kdo chtěl použít tohoto dobrodiní měl požádat správu školy, obecní úřad a vedoucího zemědělců (Bauerführer)
Josef Soukupa. Ale nikdo toho nepoužil jen starosta Novák.
Začátkem června každý den stříklo ale žádný dešť a stále sucho a zima a přimrazky a nic nerostlo, obili se sice vzpamatovalo ale tráva už né, lidé měli velikou nouzi o obrok a slámu a hrozné plochy trávy se vykrmili a místy nebylo co srazit.
Dne 5. června nařízena hlídka hasičů vždy po dvou hodinách do odvolání v příčině 67 zajatých anglických důstojníků z Norymberka uprchlých.
Dne 7. června obhad pozůstalosti Marie Vodseďálkové č. 62: starosta Novák, Václav Večerník a Fr. Soukup.
Dne 8. července při svodu dobytka dodal krávu Frant. Soukup.
Dne 9. července obesláni do Semil skrze nízkou tučnost mléka: Josef Slavík, Ant. Vitvar, Anna
Bouzková, Melichar Novák, Ant. Štěpánek, Karel Polák, Otakar Novák, Frant. Šmíd ale odbylo se to zatím jen důtkou.
Dne 10. června obeslání do Semil na pracovní úřad: Jos. Slavík (beznohý) Václav Týl (kulhavý),
Jaroslav Polouprutský č. 90 (bezprstý u obou rukou), Karel Polák (koktavý) Frant. Šmíd a Frant.
Dlabola č. 74 a na druhý týden (18.6.) obeslány tam ženské: Františka Kobrová č. 77, Marie Nováková č. 43, Eliška Nováková č. 44, Frant. Večerníková č. 76, Anna Žitná č. 87, Amálie Čermáková č. 93.
Ten týden zavedeny na našem obecním úřadě úřední dny pro strany v pondělí, středu a pátek protože starosta toho měl mnoho, hospodářství, faktorství a duchovní úřad spiritistů.
Ten čas pilně cvičili zdejší hasiči již velitel Karel Koldovský byl ještě horlivější než jeho předchůdce Walter Tichý.
Dne 15. června zdvíhali novou vazbu na domě č. 25 Josefa Babce. Tesařské práce dělali při tom:
Stanislav Kochánek z Roztok a Jos. Večerník č. 16 a zednickou: Jos. Čermák č. 27.
Dne 23. června při měření tučnosti pro veliká parna většina mléka zkyslého.
Dne 24. června bylo Božího těla a sv. Jana Křtitele najednou.
Dne 26. červc kurz dojení v hospodářské záložně; návštěva všech zemědělců povinná. V posledním týdnu června bylo mnoho krádeží sena při sušení v noci z kůp. Pokud známo pokradeno bylo seno: Frant. Čermákovi č. 93, Ludmile Čermákové č. 71 a Slavíkům Vláškovem. Podezření bylo na
Jindřicha Maturu.
Dne 4. července v č. 73 volba mléčné sběrny; předsedou zvolen Vladislav Vodseďálek a pokladníkem Josef Soukup ml.
Dne 11. července naše pouť. Stále deštivé počasí ale nenamoklo, u bramborů se natě suchem kroutili, seno se začalo v polou června sušit a nebylo ho pro stále mžení možno dosušit a bylo ho
málo následkem jarního sucha a nekonečných přimrazků a potom při 20. červenci došla voda u obou Čermáku č. 15 a 93.


Ten čas se zde děti osýpaly (spálničky) v č: 96, 65, 19, 20, 55, 33, 58, 45, 46, 67.
Dne 20. července zde byl semilský bezirkshauptmann Schiepek a měl tu mít na poli promluvu k zemědělcům o jích povinnostech a byli k tomu sem pozvání i sedláci vysočtí ale zapomněli dát
vědět do Staré Vsi a tak z toho nebylo nic protože u nás nevěděl nic ani starosta.
Ten čas stále strašné sucho, jetele vysušené, otavy vypálené ruchat pro to nebylo možné.
Žně u nás začal 31. července Augustýn Novotný č. 63 a po něm Frant. Chlum podeschlé žito a hluché, sucho stále větší, brambory podsychaly.
Dne 27. července bylo velmi porůzno skrze nedodané maso. Od loňska toho měli mnozí od mnohých mnoho vypůjčeno a teď to tito věřitele požadovali na letošní dodávku a tak se muselo
ještě několik dobytčat z obce dodat a zas ti co vůbec dobytek neměli a ze svých pozemku dodati maso povinni byli, kupovali je od těch co měli předáno. Počítalo se za 1 kg 6 K což by bývala byla
obnášela pro tyto prémie která potom snížena na 5 K ale Frant. Čermák č. 93 požadoval jen 4 K.
Dne 2. srpna nastoupil Václav Pičman č. 92 dobrovolně z přinuceni na práci do Šluknova čili Schluckenau ale za 14 dní přišel z domů s ohromným vředem na levé ruce a byl doma až do 11. listopadu.
Dne 3. srpna večer v č. 73 schůze občanů kdež oznámeno že musí každý odebrati od eráru podle své výměry brambory k sadbě a žito k setí na výměru za své a na čistotu a ušlechtilost rasy připlatí
což u bramboru udělalo 200 K za q.
Dne 4. srpna večer bouřka s hodným deštěm přičemž uhodilo ve Vysokém do elektrického sloupu a u Zlatníková háje do žitného panáku. To bylo zas po delším čase zavlažení té proschlé přírody ale nic to už nespravilo a dne 11. srpna při půlnoci bylo ještě hůře a padaly i kroupy.
Dne 6. srpna obeslání do Semil na arbeitsamt všichni zdejší hospodařit počtem 30 ale jel za ně
Josef Hladík ale Jos. Večerník tam musel 12. srpna sám.
Dne 8. srpna přišel Jan Šulc při teleti o jalovici.
Dne 19. srpna ujala Jindřiška Nesvadbova manželka Jaroslava Nesvadby nájemníka v č. 98 a dcera po Ant. Večerníkovi č. 92, domek č. 62 na Stráni po Marii Vodseďálkové. Ten týden se doklidilo žito a začal se žnout oves a trhat len. To poslední byla práce která se zde už leta nedělala a také nikdo pořádný len neměl, jen spousta plevele a ještě větší prasečinu na poli měli ti co museli mák neb
len zadělat a sít hořčicí jako: Josef Slavík, Jarosl. Večerník a Frant. Vodseďálek.
Dne 18. srpna v sobotu se rozpršelo a pršelo celou neděli a ještě poprchalo v pondělí a ten den večer bouřka se strašným lijákem a větrem že žádný panák pšenice a ovsa nezůstal stát a do rána do
toho lilo ale sucho dál a malé brambory.
Dne 31. srpna zemřel 29 letý Frant. Hrádecký syn Štěp Hrádeckého č. 94 jenž se měl 11. října vrátit z vězení kdež byl pro velezrádu v koncentračním táboře u Berlína v zpráva přišla ale až 7. září.
Dne 11. září u Kvardů v č. 73 schůze zemědělců v níž oznámen kontingent obilí který každý jednotlivec musí dodat.

Dne 13. září svod dobytka v Roztokách na Vrchhůře který vykoupil pro erár Frant. Zeman vulgo
Franta Babulů z Jeseného. Cena za 1 kg živé váhy byla u většiny 4 K 20 H a 6 % srážka z váhy na nakrmení a nakrmený ale nesměl být. Byli to kusi od: Václava a Jaroslava Večerníků, Frant. a Stanislava Kobrů, Jos. a Bohumila Slavíků, Frant. Knížka, Melichara Hanáka, Stan Kvardy, Josefa Šmída
č. 46. O nějaký čas dříve vykoupil na tu samou dodávku Jindř. Palas z Cimbálu už Semil, krávy od:
Viléma a Jos. Polouprutských a Štěp Hrádeckého.
Dne 21. září dodávka kachen které se snášeli do č. 18 a zároveň ve Vysokém licence kozlů pro nový čistokrevný a užitečný chov koz. Kozel musel být bílý a bezrohý a sehnáním jeho pověřen
rádní Bohdan Pavlata jenž ho koupil u Jos. Soukupa a vzala si ho Božena Novotná č. 63 a že se podle říšských zákonů s kozou k jinému kozlu jíti nesmělo a ten na to stačit nemohl ana to byla jen taková ničema, prskaly se kozy bez konce zrovna že některá tetka musela s kozou třeba 4x a ještě
v prosinci ba dokonce v únoru.


Ten památný den také přišlo nařízení aby hasiči ve výzbroji vždy dva po 2 hod. vednevnoci konali hlídku že uprchli někde ve Štýrsku nějací zajatci angličtí důstojníci ale nehlídalo se nikde jen u nás a ve Vysokém. Velitel Koldovský každé dvě hod. i v noci hlídku vyměňoval a poněvadž neměli dosti blůz a přilb, v hasičské boudě je do těchto oblékal a když z toho měli lidé smích zrušil hasičské hlídky asi za 14 dnů a nakázal hlídat nehasičům. První z těchto měl hlídat Karel Čermák č. 15
ale ten nešel načež velitel PO Stanislav Kvarda celou tu hlídku zrušil.

Dne 25. září dodávka obroka povozi: Jos. Jandy, Fr. Vodseďálka, Fr. Knížka a Stan Kvardy. Někteří nesvědomití zeměděl dávali místo jetele vymlácený šešel (jetel na uzrání na semeno) a tu na nádraží v Jeseném, podskladník vysockého hospodářského družstva Miloslav Chlum ze Staré Vsi č. 79 slavný lížař chtěl Frant. Vodseďálka s takovým obrokem poslat zpátky.
Dne 28. září zde konal agronom Mertlík ze Semil kopáním zkoušku bramborů a kopalo se zrovna tam kde byly pěkné nebo aspoň obstojné jako u: Jos. Nováka č. 13 jeho švakra Bohumila Slavíka, starosty Nováka. Jos. Soukupa a Pavly Maturové. U posledního se ale nakopalo málo. Byla u toho
mrzutost že když se zjišťoval výnos obilí šel Franta Soukup s agronomem zas tam kde bylo obilí nejlepší, k oběma Čermákům Sedlákovem (č 15 a 93) a k Anně Buzkové a brambory když se potom
kopali měli výnos pramizerný a většina hospodářů měla 1/3 sklizně proti jiným letům při stejné osázené ploše. Pavlína Maturová nakopala co vsadila, Antonín Syrovátka č. 3 ani to né ač měl třeba
21 brambůrků pod jednou natí ale všechny je vzal do dlaně, Frant. Kobr č. 26 na jednom poli vsadil
13 1/2 hl a ukopal 7 1/2 hl. August. Novotný z 50 ti brázd 120 kroků dlouhých nakopal 50 košků,
Jarosl. Večerník, který míval 60 metráku bramborů, měl 18 a to vše měli lidé brambory velikosti třešní ale nať se na nich musela poséci a jak byla teď silná a zelená protože právě teď narůstali a tak
byli nejen malé ale i nechutné a mokré.
Slušné brambory ještě měli: Frant. Zeman, Václav Večerník a Franc Čermák č. 93 ač ani oni neměli co mohlo být. A že byli brambory nedospělé kazili se potom ve sklepích.
Že bylo málo bramboru a nedostatek všeho, kupovali si lidé mnoho zelí které se u nás dosti povedlo a dole níž (už v Jesenném) nebylo. Spousta lidí své vozýky, trakaři a tlumoky zdaleka ale hlavně s Jeseného proň chodila a platilo se většinou 2 K za 1 kg. Také o jablka byl velký shon neb
jich bylo málo a cena byla od 10 do 15 K ale jinde byla až za 30 Kč za 1 kg. U nás měli je jen: Frant.
Čermák č. 93, Jaroslav Večerník a Bedřich Polouprutský.
Dne 3. října v neděli dopoledne ukradl někdo Jos. Jandovi ze zahrádky jednu husu a když četníci vykonali vedle v č. 13 u Karla Nováka domovní prohlídku a prohlíželi Frant. Nováka z č. 6 a Ant.
Bartoně výrobce liží z Vysokého nesoucí od Franty Čermáka jablka, zloději se pohnulo svědomí a večer zas husu donesl zpět. On nějaký den předtím někdo ukradl nájemci usedlosti č. 1 ve Stanovém krajáků Dudkovi 6 hus a Dudek byl zavřen a tak někdo asi Jandu litoval.
Dne 16. října setměním jel Franta Vodseďálek s povozem s párem koní z Roprachtic z Nováková mlýna s chlebem a jeda od č. 78 dolů ke Skále málem by byl býval zasažen smrkem který tam v rokli
u potoka porážel Jindřich Matura č. 78 se synem Jindřichem a zetěm Fr. Uhlířem ze Škodějova.
Štěstí ještě že se mu podařilo uhnout se z cesty a tak zasáhly mládiče jen náručního koně a že se koně nesplašili tomu zabránila třešinka na kterou se návojniky navlékali ale voj to odnesla.
Stále krásné počasí sucho, zem ztvrdlá, ruchat nebylo možná, cesty samý prach, voda došla v č:
20, 65, 46, 43, 81, 76, 35, 48, 85, k Vojákovvem také už struhou nedošla a potok byl tak malý. Houby stále rostly, jahody červené i černé a u Otakara Nováka ještě vyrostlo několik menších hrušek a v noci teplo a skoro každou noc se blýskalo a první sníh napadl až na Martina 11. listopadu odpoledne ale 14. zase stál a ještě 13. večer se blýskalo.
Dny 17. října sbírka na německý Červený kříž která u nás vynesla 1 200 K a jíž vykonali: Jos.
Polouprutský č. 28 a Ladislav Soukup č. 53 obá zaměstnanci vysockého hospodářského družstva.


20\. října večer 10 tou hodinu bylo slyšet někde od západu střelbu z děl a bombardování z létadel až se okna chvěla. Odneslo prý to: Lipsko a Zhořelec. Svátek všech Svatých nařízeno ten rok slavit
v neděli 31. října a do toho dne nařízeno dodat 60% dodávky obilí, máku a lněného semena a tak to byl shon ale když to nebylo možné, prodloužili lhůtu do 10. listopadu.
Ten čas rozkaz zaplatit pokutu 1 000 K pro nízkou tučnost mléka: Josef Večerník a Pavla Maturová ale ji 500 K slevili protože to byly krávy tažné.
Dne 10. listopadu ve škole sbírka starých textilií vulgo hadrů. Ten podzim na místo dosavádního tajemníka učitele Lešáka, jenž povolán zas do školy ustanoven tajemníkem Ant. Skrbek č. 52.
Dne 11. listopadu na sv. Martina napadl první sníh z toho dešť a 13. t. m.vyvahovalo vysocké hospodářské družstvo v č. 1 uhlí do kterého kolik dní pršelo, na tom se neprovážili.
To čtvrtletí se začala měřit tučnost mléka v nové laboratoři v Čejetičkách u Mladé Boleslavě a tam už nikdo z obce nejezdil jako na Malou Skálu a v mlékárně měřili jen tučnost všeho mléka ze
vsi dohromady tak zvanou tučnost basenovou. Každému jednotlivci platili podle jeho tučnosti a podle basenové mu z ceny stravovali.
To čtvrtletí zavedeno dodávaní tukových jednotek 100 z 1 ha a dodávka počítána z masa, mléka a máku a z makového kontingentu 1/4 slevena ale 1/4 těch jednotek musela být dodána v mléku
a kdo ten počet jednotek v tom 1/4 letí nedodá a nedá se očekávat že je dá v příštím do konce ledna nesmí mít kozy husy králíky a kachny následkem čehož přišlo mnoho koz pryč.
15\. listopadu přišel Frant. Čermák o krávu a akorát za týden se z ní maso teprv ve vysockých jatkách vysekávalo ale na staroveské se málo dostalo ti při tom byli odstrčení že to měla vysocká
správa.
24\. listopadu hospodářská kontrola na brambory, 5 úředníků a 1 německý četník; byli ve mlýně, u Stanislava Kvardy, Štěpána Hrádeckého, Jaros. Večerníka, Bedř. Polouprutského, August. Novotného, Josefa Hladíka, Frant. Soukupa, Jos. Vodseďálka, Ant. Kobra, Pavly Maturové Frant. Zemana,
Pavly Svárovské, Frant. Vodseďálka, Jos. Soukupa a Miloslava Vodseďálka. Ve většině míst chybělo bramborů. V č. 20 chybělo 700 kg.
Ten podzim ujali: Růžena Nováková od své matky Anežky Soukupové domek č. 68 u Doubků a Anna Špidlenova domek č. 91 Kadlasů od otce Jaroslava Polouprutského bezprstého flašinetáře.
Dne 30. listopadu četnické prohlídka v domě Růženy Novákové č. 68 jejíhož manžela Václava
Nováka šoféra ve Vrchlabí zatkli anžto se firmě kde byl zaměstnán nějaké zboží ztratilo. Něco se tam našlo poněvadž Josef Janda něco odvážel s koňmi na voze. Dne 1. prosince večer se blýskalo
a byla bouřka.
Dne 10. prosince dopoledne desátou hodinu bylo slyšet od severozápadu silný hluk asi nějaký nálet a to se potom tak často opakovalo že si toho lidé už ani moc nevšímali.
Dne 17. prosince odpoledne v hospodářské záložně ve Vysokém schůze zemědělců za účelem zvýšení dojivosti za přítomnosti správce maloskalské mlékárny a agronoma Mertlíka ze Semil. Výzvy uposlechli jen Karel Čermák, Václav Večerník a Jan Šulc ale jen asi po dva dni.
Dne 25. prosince na Boží narození měl pohřeb 9 neděl starý chlapec Bohuslav syn Bohuslava
Večerníka č. 39.

Bylo ten rok pohřbu ze vsi 8 a narozených dětí také 8. Všech obyvatel 320.


Ve Staré Vsi dne 22. února 1944 na Masopustní úterek
Jarosl. Večerník


### **1944**

Na Nový rok se strašná spousta sněhu svalila a v neděly druhý den ještě a navečír do toho dešť a 3. v ponděly bylo vše na vodě a koroptve a tetřeví že bylo vše pod sněhem šli až ke stavením
a 5. ledna udělalo zas ve většině míst vodu což bylo nemalým ulehčením neb v některých místech byli 1/2 roku bez vody.
Dne 5. ledna zemřela na chřipku 60 leta Marie manželka Františka Janouška č. 9 majitelka 1/2 usedlosti č. 9 u Hajnů kterouž po ní ujal svobodný 20 letý syn Josef Janoušek.
Dnem 19. ledna začato s vožením mléka do Vysokého, každý den jiný majitel koně a do č. 18 se muselo nosit po polední a né ráno jako dosud.
Ten den museli na Smržovku do práce v nějaké zbrojní továrně v roce 1924 narození Stanislav syn Stanislava Kvardy č. 73 a Blažena dcera Frant. Vodseďálka č. 75 a Olga dcera Josefa Soukupa
měla jít 9. února do Berlína a právě ten den onemocněla angínou že ji museli odvézt do nemocnice ale za pár dní se uzdravila.
Dne 22. ledna zas četnická prohlídka u starosty Nováka, Františky Hlavové v č. 47 a Anežky Jónové nájemnice v domku Boženy Bínové č. 61 u Blažtičků stran aféry Václava Nováka č. 68 starostova bratra.

Dne 9. unora a další dni se svalila spousta sněhu že ani autobus nemohl jet a po dvakrát byla pracovní povinnost házení sněhu ze silnice. Byla to náhrada za leden kdy bylo víc teplo a mokro
a poslední jeho dni sníh už téměř žádný nebyl.
Ten čas tu byli nemocní lidé od žloutenky: 5 letý Ladislav Bouzek č. 65, Václav Žitný č. 87, Amálie Čermáková č. 93 a 10 letá Jana Nesvadbova měla spálu. Poslední dvě byly v nemocnici a potom ještě stonala na žloutenku Ludmila Večerníková č. 76.
Dne 10. února zemřel 82 letý bývalý zdejší učitel Josef Dlabola jenž zde učil od roku 1905 do roku
1923; v Chrudimi u dcery Jiřiny provdané za Frant. Jandu rodáka č. 80 továrního úředníka ten rok v lednu zatčeného pro poslouchání cizýho rozhlasu.
Dne 20. února když zapadalo slunce byla na kus od země na Hajštích asi tak 1/4 kruhu duha. Ten den započato bylo ve zdejší škole s vyučováním německého jazyka mladých od 14 do 30 let zdejším
učitelem Karlem Huškem. Na tu věc mělo dojít hned minulý rok ale tehdy ještě to bylo dobrovolné a žádný se nepřihlásil.
Dne 26. února sbírka na sociální pomoc která vynesla 2 500 Kč a jíž vykonali: Otakar Novák a Josef Soukup.
První únor byl velmi krásný a poslední také a dny mezi tím byly nepěkné.
Dne 1. března dodávka slámy do stodoly č. 74 u Kovářů 19 metráku.
Ten čas zde stonaly děti od příušnic v domech č: 96, 20, 65, 18, 45, 93, 55, 33, 26, 16, 57, 43.
Dne 2. března zde byla tak zv. hospodářská kontrola v domech č: 40, 35, 28, 73, 75, 22, 84, 57, 9.
Vilém Polouprutský č. 28 dal 100 a Ant. Štěpánek 50 K pokuty za přespočetné králíky.
Dne 10. března byli voláni na okres majitelé 2 koni a sice: Josef Janda, Fran Knížek, Stan Kvarda,
Frant. Vodseďálek prý v důsledku toho že se nepřítel přiblížil k naftovým oblastem. Po jednom koni zde měli ještě: Jos. Janda, Josef Janoušek, Josef Šmíd. Bohusl Novák, dohromady 12 koni. (Janda měl 3).
Ten čas byli následující hospodáři pro nesplnění pololetního kontingentu mléčných a masových jednotek postižení zákazem chování koz, hus, kachen a králíků (které mají dát je do týdne pryč):
Karel Koldovský, Bedřich Polouprutský, Karel Polák, Žofie Albrechtová, Josef Novák, Josef Šmíd,
Josef Vodseďálek, Vladimír Šalda, Jos. Čermák, Pavla Maturová, Frant. Chlum, Frant. Vodseďálek,
Jos. Janda, Stan Kobr, Štěpán Hrádecký.
V tom týdnu už byli meze holé, jezdilo se na vozech, na jívách už byly kočičky a 10. začal padat sníh, 11. padal víc a 12. v neděli už byla hodná vánice při níž sníh stále padal a 13. v pondělí už se


zrovna valil, autobus z Vysokého do Semil nejel a silnici protahovali a 14. bylo ještě hůře u č. 20 byl sníh po hoření straně zároveň žlábkem u střechy, 20. března odpoledne přijel autobus ze Semil jen
k č. 18 a že už byl čas zase jet do Semil, obrátil se a jel zas tam a večer ho přitáhli s koňmi k č. 1 kdež už zůstal a následující den se vypravil zas do Semil a tam už uvázl po všecky ty dny až do 26. Autobus jezdící z Vysokého do Jilemnice vůbec nejezdil a pošta docházela velmi nepravidelně a v Roprachticích po 3 dny listonoš nebyl. Příděl potravin i pro Stanový, Ruprechtice a Vysoké přivezli
sem do č. 18 ke Kobrovi a odtud si to odvozili ti postižení na sáňkách a odnosili na zádech, u Vojáků byli bez vody, tak struhu sníh zatloukl, co šel od domu k domu to cestu za ním zrovna zametlo ale muselo se místy pozpátku, aby člověka nezalklo, kolem stavení až 5 metrové návěje a sněhu až
pod paže, v č. 93 u Frant. Čermáka měli předsíň úplně ve sněhu až na střechu a tím tam byl úplná tma jako ve sklepě a okna u světnice na straně č. 15 až do hořeních tabulek v návěji; silnici den co
den z 10 koňmi pluhem protahovali ale nebylo to možné zmoci a od č. 1 k č. 9 a do Vysokého s tím už ani nic nedělali.

24\. března byla zas pracovní povinnost, vyhazovat sníh ze silnice hlavně v kolenách ale muselo se toho pro ohromnou vánici nechat a druhý den se k pluhu který byl u č. 1 ani nedostali pro ohromnou vánici a strašlivé návěje na silnici z nichž první menší byla u č. 67 a druhá větší u č. 3 a vysočtí
co též v pluhu jezdili to měli ještě horší, v návsi návěje až nad střechy a tak do tvrda utlučené a při tom dosti mrazivo a 26. března v neděli se už jen trousilo. (19. března tu už přiletěli špačci).
Dne 24. tu přes ves vezli dva četníci v nákladním autu Jos. Řidila z Roprachtic do Jičína jenž byl zatčen proto že měl nepřihlášené radio a z Roprachtic nebylo jinudy cesta a do Vysokého ho přivedli roprachtičtí četníci pěšky a nemohli se tam v tom nečase dostat, musel vésti zatčený je. Jeden
z těch co ho doprovázeli do Jičína byl Ant. Slavík od nás z č. 53 nevlastní syn Josefa Soukupa jenž ten čas měl ve Vysokém službu ochrany gaušule N.D.P.
Ten čas dostávali premii ti, kteří dodali více než 25 kg máku a sice prodali každému takovému
1 kg margarínu. U nás to byli: Josef Šmíd, Otakar Novák, Bohumil Slavík, Fr. Čermák, Karel Čermák, Václ. Večerník, Josef Soukup, Fr. Soukup, Pavla Maturová, Stan Kobr, Frant. Kobr.
Dne 27. března nařízeno hlídat 2 muží vždy 2 hod. z té příčiny že jím zas kdesi uteklo 75 zajatých anglických důstojníků opatřených pasy, legitimacemi, mapami a i ozbrojených a za dva dny k nim
přibylo ještě 15 Rusů. Dne 30. března večer ta hlídka zrušena.
Dne 26. března začal padat sníh zas a 27. kdy zas nařízena pracovní povinnost, bylo ještě hůře.
28\. bylo pěkně ale 29. se zas valil sníh jako z pytle a foukalo se ale následující den už bylo hezky ale
1\. dubna chvílemi svítilo slunce a zase se strašně foukalo. Z toho hlídání těch uprchlíků vyňal velitel
Koldovský č. 20 nějakých elitních hasičů a sám sebe vyňal z povinnosti vyhazování sněhu ze silnice.
Dne 28. března zde udělali tří od kriminální policie z Jičína prohlídku v domech: starosty Nováka, Frant. Hlavové č. 47, Jos. Soukupa. U starosty nalezli nějakou smetanu, odblombovánou másnici a nepřihlášený radiový přístroj. Ten zabaven a ta smetana rovněž. Do č. 47 vnikli ač bylo zamčené a majitelka nebyla doma a vše přeházeli, u Soukupa žádali na jeho ženě nějakou pistoli a rovněž vše přeházeli ale nenašli nic a nakázali, aby Soukup, jenž měl dozor u pracovní povinnosti na silnici a starosta jenž byl v Loužnici si pro korale, se dostavili druhý den na 11 1/2 hod do Jičína což oni
učinili a starosta se následující potom den k večeru urátil ale Soukup se urátil až 19. dubna pobyv v Kartouzích.

Dne 30. března se od nás dodalo 6 kusů dobytka do Jesenného na dráhu. Byli to od: mlynářky
Albrechtové, K. Koldovského, F Knížka, J. Soukupa.
Dne 1. dubna shraboval Jaroslav Večerník se střechy na stodole sníh, tu zimu už podruhé a Čermákovi č. 15 sníh přelomil na řezárně u stodoly 3 krovy a 2. dubna na Květnou neděli sice bylo jasno ale velmi mrazivo a ta spousta sněhu všude až nad střechy u domů a byly obavy zda ta spousta sněhu nevyleží ozimi a jetele.


Ten den odpoledne zas asi za 1 1/2 roku schůze obec. zastupitelstva kvůly obecnímu rozpočtu na rok 1944.

Ten čas veliká nouze o obrok, hlavně Bedř. Polouprutský jenž celou zimu krmil celým a neřezal a teď se dlužil ode všech jetel až měl každý málo a byl obrok pod rukou neobyčejně drahý, za 11 až
15 set K, metrák ovsa za 1000 K, boty obnošené za 4 000 K nové za 16 000 K, vejce až za 15 K.
Někdy ten čas odejel Bohuslav Olič nejmladší syn vdovy Josefy Oličové č. 45 na práci do Norska.
Dne 3. dubna zaveden zas letní čas; ten den konečně zas přijel autobus ze Semil ana silnice byla už volná ale ve vrších bylo 95 cm sněhu. Ten den se urátil z vězení bývalý vysocký strážník a školník
Bohumil Žanta a druhý den přišla zpráva že je odsouzen k smrti Emanuel Skrbek Zouchů z Roprachtic a 10. dubna a že odsouzen k smrti náš rodák a majitel domku č. 64 na Lukavci Frant. Čivrný šofér a bratr vysockého autodoprávce Bohumila Čivrného.
6\. dubna na Zelený čtvrtek pršelo a tál sníh a 7. na Velký pátek byl površek jako zvon a celý den strašně mrazivo a na Bílou sobotu krásný den a teplo, už létaly motýlí a na Velkou neděli se slunce
ani neukázalo ale Velikonoční pondělí zas bylo překrásně a ten den se ženil 21 letý Jos. Janoušek č. 9 s Marií dcerou Josefa Kučery z Trojánek z toho domu co se narodil ředitel Jos. Dolenský.
Dne 12. dubna zde byla ze Semil kontrola na brambory ve 22 místech, měřili ve sklepích a podívali se jinám ale byly většinou u těch u nichž nebyli na podzim. Byl to komisař Vladyka, dva němečtí četníci a 7 jiných úředníků, rozdělili se na 4 party a chodili s nimi zdejší: Otakar Novák, Josef
Janda, Frant. Soukup a Jos. Večerník č. 76. Všem bramborů chybělo jen u Jos. Slavíka a Frant. Čermáka č. 93 shledáno až o 600 kg více.
13\. dubna soupis pracovních zemědělských sil jichž zjištěno v naší obci 5 přebytečných a byl tu 5 míst potřebujících po jedné síle. Vybyteční byli: Jos. Večerník, Bohusl. Chlum, Růžena Zákoutská
č. 31 a ti dva to byly zlomky sil.
Dne 15. dubna přiletěly vlaštovky ale držely se jen v hnízdech poněvadž neměli žádný hmiz protože bylo stále zima a mlživo až do 22. dubna, 18. večer přišla bouřka a s ní dešť jenž zachránil ozimi na nichž byla strašlivá plíseň.
17\. dubna spadl Ant. Štěpánek č. 22 ve dřevácích do sklepa, chtěje se zachytit, rozbil ve výklenku láhev po petroleji a pořezal si na ní ruku pravou v zápěstí tak, že musel do nemocnice, odkudž ten
den přišel domů Ant. Skrbek č. 52 tovární mistr ve výslužbě, jehož ještě používala vysocká továrna ve šlichtovně a jemuž tam přišla levá ruka. 12. dubna pod vál, jenž mu prsty pomačkal.
Dne 20. dubna na Hitlerovi narozeniny dopoledne nařízena zas hlídka po dvou mužích vždy
2 hod. chodit po silnici a zadržet každou podezřelou osobu ježto prý se zde potloukají nějací dva ozbrojení ale kvečeru ta hlídka odvolána. Začalo to Frant. Kobrem č. 26 a Frant. Dlabolou č. 74
a skončilo Vladislav Vodseďálkem č. 42 a Jos. Jónem č. 69.
Dne 21. dubna zas byla u starosty Nováka policie a přivezla mu zpět rádio.
22\. dubna porazil Jaroslav Nesvadba u svého domu č. 62 velikou lípu.
23\. dubna ráno přimrazek a celý den strašná zima; toho dne měl pohřeb dlouholetý zdejší listonoš č. 82 letý Václav Čmuchálek ve Vysokém.
Ten den zemřela 68 letá Anna Polouprutská č. 11 manželka Frant. Polouprutského rodáka z č. 19 jenž 1904 vystavil dům č. 98. Chalupu její č. 11 na Krumpešti ujal manžel Frant. Polouprutský rodák
z č. 19 jenž vystavěl r. 1904 dům č. 98. Ten den také konal Jos. Soukup sbírku obroka a slámy pro
Jindř. Palasa (jemuž minulý rok koncem září stodola shořela) rolníka, hostinského a dobytčího obchodníka na Cimbále. Druhý den to dárcové sváželi do stodoly Jos. Hladíka č. 35 a sehnalo se toho
430 kg slámy a jinak dali: Josef Soukup 30 kg sena, Frant. Soukup 25 kg jetele a Jan Šulc 10 kg žita. Po
30 kg slámy dali: Jos. Janda, Frant. Chlum, Jarosl Večerník, Vilém Polouprutskýa Frant. Knížek.
Dne 24. dubna byli od nás v Semilech, kdež byl ministr zemědělství Adolf Hrubý: bratři Soukupové, Frant. Čermák č. 93 a Jos. Šmíd.


Dne 26. dubna byla od nás v Semilech první kremace Anny Polouprutské č. 11 rozené Benešové z Kláštera nad Jizerou.
Dne 27. dubna se vyjelo na pole, ten čas asi dvě bouřky, a potom stálá zima, poprchalo, potrušoval se sníh a na poli se téměř nedělalo a 29. dub ráno byly střechy bílé a potrušovalo se celý den a v neděli 30. bylo úplně bílo. Ten čas zde hledali četníci 3 zmizelá německá létadla.
Dne 1. května začali mléko odvážet do Vysokého též majitelé volů a první, jemuž se té cti dostalo, byla Anna Bouzková č. 65 ale jel za ní Karel Čermák.
Ty dny pršelo a 3. odpoledne a v noci strašlivé povětří že stromi přeráželo a spadlo na tisíce šišek jichž lidé na celé vozi nasbírali.
6\. května nařízena zas hlídka po 4 hodinách pro nějaké prý u Liberce sestouplé parašutysty a začalo to Jos. Novákem č. 43 a Karlem Polákem č. 32 a trvalo to do pondělí dne 8.
Stále strašně studené větry, přepršky a 8. ráno mráz, vláčelo se mokré a zmrzlé, celý den padal sníh, že bílo zůstalo a kdo co dělal tak v rukavicích a tak bylo celé jarní setí a že se vláčelo i zmrzlé
a po zimě hrozně speklé, potah volský byl na nohy omaten takže jednu chvíli ve vsi pět volů kulhalo a sice: v č. 20, 27, 44, 85 a 53.
Ten čas zbaven zde učitelství, že byl nějak zapleten do té starostovy březnové aféry, starostův budoucí zeť Karel Hušek a docházel sem vyučovat z Vysokého učitel tamní obecní školy Frant. Tetauer.

Dne 9. května zemřel v ústavu choromyslných v Horních Beřkovicích 31 letý Petr Novák č. 50 na rychlé souchotiny.
11\. května hospodářská kontrola 3 úředníků, která do chlévů, sklepů, komor a i záchodů lezla u Bedř Polouprutského, Jarosl Večerníka, Václava Večerníka a ve mlýně.
Ten týden nálet nepřítele na Most který bylo slyšeti i zde. Od nás tam byl zaměstnán Josef Hrádecký č. 94.
14\. května zas hlídka která trvala týden a začala Jarosl. Večerníkem a Jarosl. Nesvadbovou č. 62 skrz nějakých 7 agentů spustivších se z létadel a vyslaných prý naši zahraniční vládou, aby vytrhovali náš lid simpatizující s Německem z klidné práce. Četníci kteří zas na to dostali pušky, měli těch
zlosynů podobenky.
18\. května na den Nanebevstoupení Páně začali třešně kvést. Ten čas dělali už: Karel kurovský a Jindře Matura trávu ač ještě žádná nebyla. Ten den zde chodila po prosbě minulý rok vyhořelá
rolnice Chytková z Roztok u Jilemnice jíž zapálil stavení sousedův jedenáctiletý chlapec.
Dne 21. května 6 leté výročí první částečné mobilisace československého vojska kdy povoláno od nás 8 záložníků.

23\. května celý den strašlivé vějice sněhové chodili a druhý den padaly celý den takové velké kusy sněhu, dělalo se v rukavicích a zacházelo za nehty a zimě pořád dál a teprv Svatodušní svátky začalo teplo ba horko a to trvalo týden a přišla bouřka a starý nečas a studený a deštivý nastal zas a trval
až do června.

Dne 1. června se začalo mléko odvádět navečer a odvážet do Vysokého ráno v 5 hod. Ještě mnoho lidí nemělo dosázené brambory, buď že k tomu nepřišli nebo že je neměli, čekajíce objednané, které nakonec všecky nepřišli.
Při soupisu osetých ploch 5. června u Kvardů nařizoval starosta hlásit za osázenou tu plochu předepsanou a né skutečně osázenou, že by pan hejtman huboval. Lide kteří ty dny ještě neměli
nasazené byly: Josef Janda, Karel Koldovský, Ant. Štěpánek, Frant. Kobr č. 26, Josef Vodseďálek a jiní. a dosti bylo takových že po vsadění bramborů jim nezůstalo k jídlu ač předepsanou plochu
neosadili.

Dne 6. června jsme zvěděli že ten den začala tzv. invase, to je vylodění Angličanů a Američanů ve Francii a že ti sami zmocnili se Říma.


Dne 7. června odevzdávali se ve škole součástky odstředivek a máselnic. Přijímali to v síni: starosta, tajemník Skrbek, učitel Tetauer a Bedřich Polouprutský ml. č. 19. to ukládal ve škole na
domě.

Dne 10. června dělal Stanislav Kobr č. 81 obrok a přišla za ním jeho 3 letá dcerka Stanislava a on nevšimnův si ji rozehnal se kosou a skoro jí uťal dva prsty u nohy takže s ní museli do nemocnice.
12\. června v pondělí navečer sem přijela 4 auta Gestapa udělali prohlídku u Vojáků v č. 44 a v č. 46 u Martince a zatkli Otakara Nováka šli též pro Karla Čermáka a omylem popadly jeho
bratrance Frant. Čermáka č. 93, když se věc vysvětlila, musel ten s nimi pro Karla na pole za Vrchy, kamž ten vozil hnojnici pro zelí, tam mu poručili vypnout ráhnout a jet s voli domu a on veváděje
tyto do chléva dveřmi ze síně, nechal je ve dveřích stát a vyskočil doleními dveřmi ven a po louce dolů přes potok na Pustinu a na Vodseďálkovo a oni ho honili ale tím že jeden z nich upadl, ho
nedostíhli až za ním jiný vypálil asi 18 ran z automatické pušky. Poměli u výslechu u aut na silnici pod Vršťalovi jeho 78 letého otce Frant. Čermáka ale pustili ho. Ten den ráno zatkli ve Vysokém
listonoše Karla Čermáka a následující den slečnu Schrötrovu na poště kde též na dvoře cosi vykopali a také zatkli Marii Zemanovou st. u Pece. Prý se jim kladli za vinu styky s československým důstojníkem Ulmanem a přechovávání ho. A dne 14. června navečer zatčeni Eliška manželka Otakara Nováka, Josef Hladík č. 35, jeho matka Marie a sestra Marie a dne 16. června ve vysocké Sokolovně nad nimi vynesl německý náhlý soud v Praze, nad nimi a jejich spoluviníky rozsudek
smrti. Měli je tam přivežené a museli se k tomu divadlu dostaviti z okolí z každé obce dva a 25. t. m.
poslány na obce vyhlášky, jichž česká polovice následovně vypadala:


Dne 24. června 1944 byli popraveni:
Josef Pitin z Těpeře, naroz. 8. prosince 1893
Anna Pitinová z Těpeře, roz. Holá, narozená 20. listopadu 1900.
Marie Hladíková, roz. Kozáková ze Staré Vsi, narozená 23. března 1886
Josef Hladík ze Staré Vsi naroz. 10. března 1919
Marie Hladíková ze Staré Vsi, narozená 12. září 1920
Rudolf Kodejš z Jesenné, naroz. 20. června 1886
Otakar Novák ze Staré Vsi, narozený 29. září 1897
Jindřich Šikola z Těpeře, nar. 13. května 1912
Karel Mařatka z Vysokého n. Jizerou, naroz. 9. května 1891
Marie Zemanová, rozená Metelková ze Stanova, narozená 6. května 1896


jež odsoudil právoplatným rozsudkem Sondergericht in Prag dne 15. června 1944 ve Vysokém n.
Jiz. k smrti.
Odsouzení poskytovali státní policii hledaným nepřátelům Říše útulek a podporovali je i jiným způsobem a neudali je.
Odsouzený Mařatka udržoval mimo toho sklad zbraní.


Der Oberstaatsanwalt bei dem Deutchen Landgericht in Prag.


Ve schůzi obecního zástupitelstva v č. 57 dne 20. června v 8 hod. večer nauržena vyhláška, aby každý kdož by Karla Čermáka syna Frant. Čermáka č. 15 a Pavly rozené Žantové, někde spatřil, hned udal neučiní li to, že sám propadá trestu učiní li, že jeho jméno na veřejnost nepřijde a pakli by ho
někdo přechovával neb Jos. Zemana a Vojtěcha Lavického, že celá ves to odnese tudíž kdo ho udá že zachrání obec. Na výborské místo za popraveného Otakara Nováka povolán náhradník Frant.
Knížek nájemce usedlosti č. 33.


Do č. 15 dosazen na práci Bohuslav Chlum č. 79 a Anna Šulcová ml. č. 54, do č. 44 Petr Slavík č. 85, do č. 48 za Miladu Novákovou č. 44 Marie Neťuková z Vysokého, Slavíkova milá, a do č. 35
Jos. Polouprutský č. 89 a Olga Soukupová č. 53, kteráž byla do té doby nasazena v továrně na Pace a Polouprutského potom úřady přiměli, že si č. 35 pronajal.
Dne 21. června zemřela ve Vysokém Anna Ulmanová majitelka hostince ve Dvorku, matka stíhaného československého důstojníka Jindř. Ulmana. Dcera Josefa Pátka ze Staré Vsi č. 45. Pohřeb nesměl být žádný.
Dne 29. června byla stájová kontrola u Frant. Zemana č. 84 jenž měl malou tučnost u mléka a nějaké mléko tam nalezeno z čehož pokuta.
Dne 30. června měl pohřeb Jos. Metelka kovář ve Vysokém a že to byl děd v Těpeřích od policie zastřeleného Václava Metelky, nesměl mít rovněž žádný pohřební průvod. Ten den strašlivý příval
s hromobitím, mnoho lidí promoklo u sena. Ten den měli být popraveni: Emanuel Skrbek ruský legionář z Roprachtic a náš Frant. Čivrný z č. 64.
Dne 2. července v neděli po polední byl dopaden doma ve stodole Karel Čermák o jehož tam přítomnosti dal někdo četníkům zprávu a ti zdaleka se spoustou sehnaných občanů obklíčili stodolu. Po otevření vrat dopaden tam jeho otec jenž přítomnost synovu zapřel; do stodoly přivzati ještě:
starosta Novák, Josef Soukup a Jaroslav Večerník a Karla našel jeden četník vidlemi pod kůpou sena. Spoutali ho vrchní strážmistr Streng mu a jeho otci hodně vynadal a že byl vyzut povalili ho
pod domem u studnice obličejem do trávy a když mu Jos. Šmíd přinesl ze stodoly střevíce, navlékl mu je svázané četník kolem krku a hnali ho bosu do Vysokého a dostal se do Kartouz a všichni byli
přesvědčení že bude popraven ale on 24. října v 10 hod. večer přišel domů.
3\. července přišel Vladimír Šalda o vola jenž měl 90 kg masa a o 14 dní dříve přišel Vilém Polouprutský o krávu a měl jen tu jedinou.
6\. července měl hejtman ze Semil v Roztokách zas tak zv. polní kázání jehož se od nás zúčastnilo jen 5 osob.
7\. července dopoledne bylo slyšet velmi silný nálet přes Žalý. Bylo prý to na Břeh u Vratislavi ve
Slezsku jak říkal ve Vratislavi zaměstnaný Erich Svárovský, zeť Bedřicha Polouprutského.
Dne 9. července zemřel v notářově kanceláři ve Vysokém náhle 78 letý Čeněk Housa starý mládenec majitel usedlosti č. 27, 88, 74 a 34. Měl tam při sobě 17 000 K peněz.
50 občanů žádalo o kosy ale dostalo je jen 13 a ostatní dostali vidle.
10\. července schůze zemědělců u Kvardů kde oznámen osevní plán na rok 1945.
12\. července v poledne nařízena zas hlídka skrz několik uprchlých Rusů z nich dva se jmenovali
Minařík a Szabo. Hlídku začínali: Ladislav Kobr č. 18 a Jaroslav Večerník. Druhý den po půlnoci někdo bouřil na dveře u č. 70, 63 a 20 ale jen Augustýn Novotný č. 63 otevřel a představili se mu dva
lidé, že jsou Rusi a chtěli chleba a cpali se dovnitř ale on couvl a zavřel dveře a ráno šel vše hlásit na četnickou stanici a tam s nim bylo zle proč nešel hned? Potom se zjistilo že byla od těch dvou stopa
přes Štěpánovu jeřici k č. 87 na dráze kdež otevřeli kurník ale na slepice se nedostali a to samé v č. 84 u Zemanů a v č. 26 v Dolením Krčoví někdo ze sklepa u kterého neměli zámek odnesl nějaké
máslo, tvaroh a vypil mléko ani se s tím Kobr nemohl moc chlubit poněvadž nikdo nesměl tvaroh dělat a neměl mít z čeho.
Dne 14. července byl Jos. Soukup u Karla Čermáka jenž psal domů. Hodně mu lidé na poli a hlavně v lese kradli a na usedlostech Hladíka a Housi se dělo to samé.
Dne 15. července se poprvé proruchávala většina bramborů a seno venku ještě měli: Čermáci č. 15 a 93, Fr. Chlum, Jar. Večerník a Jos. Slavík a dosušilo se teprv při 20. červenci. Pod Kokrháčem
byl ještě veliký kus sněhu který tam byl ještě po sv. Anně.
19\. července zrušena ta 4 hodinová hlídka a 24. nařízena zas nová protože prý zběhla 2 auta německých důstojníků a ta trvala 3 dny.


20\. odpoledne přišla od východu veliká bouřka s kroupami což došlo až po Bouzkovi a dál a za
Vrchy ani nezkropilo prach a u továrny zůstalo bílo a na Voceďálkově byly kroupy ještě ráno. Nebylo dne, aby nepopršelo a většinou s bouřkou takže nebylo možné jetel usušit a zvláště dne
30\. hrozně zprasečilo cesty.
Ten den časně ráno jel Ant. Vitvar, aby dovezl mléko ze Staré Vsi mlékárně do Vysokého a u č. 92 jak vjížděl na silnici, se mu vůl splašil od shora přijíždějícího autobusu a skočil z výjezdu za lomenici č. 92, vůz přišel na střechu a vůl vojí vyvrátil Pičmanovi stožár od té jeho elektriky ale jiného se
nic nestalo. Ten týden padli Rusům do rukou: Lvov, Narev, Dvinsk, Bialystok, Břest.
Dne 9. srpna navečer tolik se konalo, blesk uhodil u č. 33 do břízi. Cesty zas probrané znovu. Ten den začali žně; Vladimír Šalda a Štěpán Hrádecký.
11\. srpna první den od začátku války co tu nepřeletělo ani jedno létadlo.
24\. srpna padli nepřátelům do rukou Řím a Paříž.
26\. srpna se ženil 48 letý mládenec Oldřich Novák č. 37 obecní sluha. Nevěstu měl z novin z Moravy od Hodonína nějakou Františku Hrdličkovou.
Dne 27. srpna se dobíralo žito. Ten den v poledne se vzňala došková střecha od žhavého popela ve dřevěné nádobě v záchodě dané z níž létaly jiskry na domě Jos. Vodseďálka č. 54 na Skále ale bylo
to sousedy, poléváním vodou a strháním dušků zdoláno. Nejvíce se u toho přičinili Soukupovi z dolení světnice, Jaroslav Nesvadba a ten den tu u matky v č. 49 přitomni bratři Ducháčkové. Nejhůře ale bylo že ten čas byla u hasičské boudy hlídka, která pro stálou pohotovost měla od ní klíč
a tu měl právě Vilem Polouprutský č. 28 a on byl i s klíčem doma což se ale utajilo ale se stříkačkou tam přec pobyli, jíž tam přitáhl Bedřich Polouprutský.
Dne 31. srpna se vzbouřilo Slovensko a druhý den 1. září tomu 5 let co začala válka napadnutím
Polska.

Dne 2. září v 11 hod. večer strašná bouřka s větrem. Kde jaký ovesný a pšeničný panák, vše poražené.

Dne 11. září v pondělí po vysockém posvícení v poledne letěla spousta létadel náramně vysoko s ohromným hlukem od jihozápadu k východu a tam potom bylo slyšet velké dunění. Říkalo se že
to dostala Vratislav ale nebyla to pravda.
Dne 22. září zemřela v Housově domě č. 74 to zetě Frant. Dlaboly č. 81 letá Anna Nováková vdova po Frant. Novákovi č. 76 dcera Adama Šmída od Havlů a pohřeb měla 24. září o posvícení odpoledne.
Po posvícení měli ještě oves venku: Frant. Čermák, Jos. Janda, Boh. Slavík, Josef Čermák, St.
Kobr, Jos. Polouprutský, Jos. Vodseďálek; Fr. Čermák ale měl zase vykopané brambory a Janda měl ještě jeřici na poli, žita bylo ještě mnoho sít a ani se nedosilo, poslední oves dožal Jos. Čermák č. 27.
7\. října Jos. Polouprutskému na poli u č. 35 zůstali dva kousky ovsa, též mnoho lnu prostřeného lidem zapadlo a dorucháno měli jen: Janoušek, Josef Soukup, Fr. Čermák a Fr. Chlum.
Koncem září začala zde ve škole učit za učitele Tetaura jenž jako ostatní učitelové do 30 let někde totálně nasazen, Ludmila Hladíková z Vysokého.
Dne 1. října začal zas zimní (starý) čas, o hodinu zpátky. Mléko se muselo nosit zas v 1. hodinu po poledni. Toho dne se rukovávalo k vojsku.
Dne 2. října v Terezíně na malé pevnosti uvězněna Eliška Nováková č. 44 odsouzena na 5 let vězení a převezena do Lipska a potom před Vánocemi do Bavor.
Dne 3. října museli dodat dobytek do Semil: Jos. Janda, Jan Šulc, oba Soukupové, Jos. Slavík, Jos.
Polouprutský, Frant. Čermák, Vladimír Šalda. Šalda dal poslední krávu.
7\. října před polednem bylo slyšet od severovýchodu nějaký veliký výbuch a potom v poledne nálet někde na severozápad a 16. v poledne opět a všude kolem i v Semilech poplach a to potom
bylo tak často že už si toho lidé ani nevšímali.


Dne 13. října odpoledne Housův nájemce Jos. Čermák trhal jablka na jabloní před č. 27, zlomila se pod ním větev a on spadl ale než dopadl přerazil několik větví a o ně si přerazil páteř od čehož
v nemocnici 29. října stár 33 let zemřel. Byl zedník a od Housi si to pronajal, aby nemusel do Německa, aby tam někde při náletu nezahynul. Byl ze Sklenařic ale jeho rodiče oba ze Staré Vsi a sice: otec Josef Čermák z č. 53 a matka Jindřiška Housová z č. 86. Zůstala po něm vdova Anna dcera
Frant. Dlaboly č. 74 stará 25 let a 2 roky starý hoch.
16\. října večer sletěl Josef Strnádek faktor z Helkovic nebo z Vysokého, jsa ožralý, za č. 39 s autem ze silnice, auto udělalo tři kotrmelce a nebýt slivy na které zůstalo, byl by v potoce, ani si tak moc
neudělalo a on si neudělal vůbec nic ale že se vzňal benzín a skolky na dřevoplyn poustal ve vsi poplach že u Smětalů hoří, zvonice zvonila a nový velitel hasičů Vít Martinec letěl do nemocnice
pro sanitní auto a Strnádek doň vlezl sám a lidé se rozešli.
Při tom dnu se dokopali brambory jichž bylo ten rok mnoho jakoby chtěla příroda nahradit rok loňský ale bylo nepatrně zkažených.
Ten den byl náměstek a předseda Soukup na okresním úřadě kamž byli takoví obesláni a tam jím nařízeno že musí každá kráva 1/4 až 1/2 l mléka přidat; která nepřidá, vystavuje hospodáře prohlídce při které jestli se něco z mléka najde, trestá se to i smrtí a platilo to, krávy přidaly.
Dne 20. října oslaveno ve vysocké továrně 40 let jejího trvání s hudbou za přítomnosti majitele
Otakara Baumgärtnera z Červeného Kostelce a zakladatele dra Oldřicha Kramáře z Vysokého (jenž ji prohospodařil) a komisaře ze Semil. Odměněni byli dělníci kteří tam od těch 40 let pracovali. Od
nás to byli: August. Novotný č. 63, Kateřina Skrbkova č. 52 a její bratři Václav a Jos. Hladík a Frant.
Novák č. 6.

Ten čas opravena socha Jana Nepomuckého z r. 1777 na pozemku Víta Martince pod bývalým domem č. 7 nákladem 5000 K, které zaplatil majitel. Dělal to kdosi od památkového úřadu z Prahy.
25\. října chtěli na Anně Špidlenova č. 91 dva lidé představivší se co Rusové, chleba ona jim nic nedala a jak odešli letěla na obecní úřad to oznámit a starosta poslal s tou zprávou na četnickou
stanici Oldřicha Nováka, mezitím je někde na poli vyděl Jos. Šmíd a jeho švakr Vít Martinec též s tím tam letěl ale četníci u toho neudělali ani krok.

29\. října podle nařízení dělány na potoce a na struhách nádrže pro případ požáru. Ti co mají nádrž pod Bouzkovi, prodělali do ní struhu a ostatní skupiny domů, poblíže jich, Starovi u Lukavce, Vodseďálkovi mezi Pustinou a Skálou, Vláškovi a Vojákovi na své struze, Čermákovi a Krčovští
pod Krčovím.
Ten čas nařízeno hlídat v noci ne 2 ale 4 muží a vždy 2 venku a doba ve strážníci která pro ně byla, měla býti zřízena a světlem a kamny opatřena na což poskytl Vít Martinec boudu na svém staveništi u sv. Jána a palivo si měl kdo nechtěl zmrznout přinést sám. Teď už se nejednalo o špatné zatmění oken ale o ruské a československé parašutysty a partyzány, které měla hlídka, kdyby se z létadel
spustili, obklopit a dodat četníkům.
Dne 8. listopadu napadl první pořádný sníh, ale dopoledne stál a druhý den byl zas a 11. nastala pravidelná zima, zůstalo ještě mnoho nezruchaného a neskliděné měli ještě: Stanislav Kobr dumlíky, Jos. Polouprutský oves a zelí a zelí ještě Kvarda a Karel Čermák.
Po dvě noci se blýskalo a potom se tolik sněhu svalilo že 14. listopadu protahovali 5 páry koní silnici.

12\. listopadu ráno v 5 1/4 hod. letěl směrem od jihu k severu zelený povětroň velikosti měsíce.
13\. listopadu koňský odvod v Semilech při němž odvedení koně: starosty Nováka, Josefa Šmída a Frant. Knížka ale byli jim ponechání pro protahování silnice v zimě. Ten den muselo 8 občanů
hledat v polích letáky sházené z nepřátelských létadel jaké se našli u Semil ale u nás nenalezeno nic.
Ten den zemřela 74 letá Karolína Honáková majitelka chalupy č. 12 na Pustině kteroužto chalupu měla po svém prvním muži Michalu Syrovátkovi z č. 3 zemřelém r. 1903 po jehož smrti se k ní


přiženil Melichar Honák z Pasek. Její otec Kučera jinak Formánek šumař ze Třiče byl někdy v 90 tých letech nalezen zavražděný a okradený na Bohuňovsku u Jeseného. Vrah vypátrán nebyl ale lidé
mluvili o starém hostinském Blažkovi. Chalupu č. 12 po ní ujal.
Dne 26. listopadu Miloslav Vodseďálek ml. č. 10 a Václav Přibyl č. 1 dělali sbírku na Hrádeckého z Roztok ve Svojku jemuž shořela stodola a vybralo se 2 000 K. Nejvíce dal Vít Martinec.
Ten čas dostala naše obec kontingent dodávky dříví pro Wehrmacht 150 pevných metrů z 50 ha lesní plochy. Na Housovo dědictví určeno 40 m. Bylo z toho hodně kyselosti protože se cítili jedny
proti druhým ukřivdění.
Dne 30. listopadu zde byla hospodářská kontrole ze Semil: inspektor Vladyka, 5 úředníků a dva němečtí četníci. Nejdříve byli všichni sehnání do Kvardovi hospody a když se je na vše vyptali šli
do těchto míst: Jos. Janoušek, Fr. Čermák, Karel Čermák, Anna Bouzková, Jar. Večerník, Ant. Štěpánek, Frant. Soukup, A Vitvar, St. Kvarda, Frant. Knížek, Frant. Vodseďálek vodili je: Jos. Šmíd Jan
Šulc ale nemohlo se na ně naříkat.

Dne 8. prosince sem náhle přijel úředník ze Semil, aby se připravili k nastoupení pracovní služby na zákopech a opevněních narození v letech 1921, 1922, 1923 z nich tu zbývali ještě u zemědělství
zaměstnání: Jos. Janoušek rolník č. 9, Jos. Soukup ml., Jandův čeledín Ladislav Jandura a Jos. Slavíka, válečného invalidy, čeledín Bedřich Polouprutský ml. Potom v té záležitosti byli v Semilech: starosta Novák a Jos. Soukup st. a ti tam řekli že mohu jíti: Polouprutský a Jandura a měli nastoupit
16\. prosince do Semil a odtud do Jičína ale oni nešli, až prý půjdou všichni. To všichni byl myšlen
Jos. Soukup ml. protože Janoušek samostatný hospodář, ženatý, při starém a nemocném otci, opravdu jít nemohl.
Dne 9. prosince odpoledne západním směrem velmi slyšitelný nálet; potom se ríkalo že to bylo na Ústí nad Labem a 16. před polednem ještě silnější, prý na Plzeň a Most.
25\. prosince na Boží narození ještě silnější až sklo v oknech hřmělo.
Že s tím hlídaním čtyř místo dvou to přišlo hrozně často, hlídat vzato to od 15. do 70 let.
Doposud to bylo od 18 ti do 60.
Dne 10. prosince byly velmi slavné křtiny v č. 18 narozeného synka faktora Ant. Vacátko. Kmotrem byl hostinský Kvarda a kmotrou faktorka Judita Šikolová z Loužnice která mu dala 5 000 K.
Ten čas byli vězněni hasičtí funkcionáři což se potrefilo 15. prosince Arnoštu Kučerovi.
Vánoční svátky bylo krásné počasí, jasné dny a měsíčné noci ale silně mrzlo a sněhu bylo málo, všecky břehy a meze byly holé a cesty hladké že se mnoho lidí potloukalo. Na tyto svátky dostávali
dodavatelé bramborů za tyto premii a sice cukr podle dodaných metráků a podle výměry orné půdy. Např Jarosl Večerník dodal 32 q bramborů, premie 4 kg 20 dkg cukrů, ale né že se dostal zadarmo.
Na svátky byli doma: Frant. Štěpánek z Plzně, Jos. Hrádecký z Mostu a Oldřicha Polouprutského č. 58 zeť Dacko z Mnichova a ti vyprávěli o hrůzách náletů na tato města a 28. celý den na všech
stranách sireny ječely a létadla bylo slyšet a po sněhu se nacházeli celé chuchvalce staniolových ústřižků a potom jsme zvěděli že byl nálet na Pardubice, Kolín, Nymburk, Kralupy.
Krásné počasí trvalo až do Silvestra a na ten den ráno se začal sníh zrovna valit.
Dne 30. prosince dávalo družstvo zas jednou po dlouhé době když už lidé byli dotopeni, každému 100 kg uhlí ze skladu v domě č. 1 u Koldovských.
Ten den měl oddavky bývalý zdejší učitel Karel Hušek z Jičína s Věrou dcerou zdejšího starosty
Nováka kteráž jsouc od narození bezvyznání a z rodiny spiritistické, vstoupila do římskokatolické církve a dala se před svatbou v kostele pokřtíti ač její rodina nemohla přijít Římu na jméno a tak
museli ženicha poslechnout.
Ten čas měli lidé mnoho bouly, vyrážek a otrav krve což se přičítalo špatné stravě a hlavně mastidlům. Od nás byla s otravou krve v nemocnici (na ruce) Marie Soukupová č. 53.


Před Vánocemi si zde zavedli elektriku připojením k Vysokému mimo č. 1 které ji mělo již dříve a č. 64 které ji mělo v domě zařízenou ale proud už zas nějaký čas nebralo, ještě: Jos. Janoušek č. 9,
Vladimír Šalda č. 92, Oldřich Vodseďálek č. 83, Milosl Vodseďálek č. 10, Ant. Syrovátka č. 3, Marie
Marková č. 6 a Vít Martinec do své boudy na staveništi nad sv. Jánem, kdež byla ten čas strážnice.


Ten rok měla Stará Ves 307 obyvatel a zemřelo jich zde s těmi popravenými 12 osob a narodili se 3.
Podotknouti sluší, že ve středu po staroveském posvícení přistižení v jesenském mlýně: Josef
Janoušek s nějakou pšeničnou mouku a Frant. Knížek se zadinou na šrotování v níž zjištěno mnoho žita, od německých četníků, z čehož pokuta.
Dne 31. prosince jsme zvěděli že Rusové vnikli do maďarského hlavního města Budapešti a že na západní frontě měli Němci nějaké úspěchy.
Ve Staré Vsi dne 1. ledna 1945

Jarosl. Večerník

### **Rok 1945**


Ve svátky bylo trochu klidu ale už 2. ledna tu nějaký úředník ze Semil chodil a přehlížel Pomocné knížky jestli v nich všecko zapsáno. Byl v pěti místech mimo starosty a sice: u Jaroslav. Večerníka,
Bedř. Polouprutského, Karla Čermáka, Frant. Čermáka a Jos. Jandy a shledal u starosty neohlášené tele, u Frant. Čermáka že jalovice už má tele a že mu chybí jedna koza, u Jandy něco u ceny v létě
koupený hřebat a že je prase starší než ohlásil a tak z toho byly nějaké pokuty a rovněž platili po
50 K pokutu: Miloslav Vodseďálek ml. a Josef Soukup ml. kteří 2. prosince spisovali dobytek, za to že se nepřesvědčili jaká je skutečnost.


Ten čas postižení pro nesplněný kontingent masa a mléka zákazem míti: kozy, králíky, slepice, husy, kachny a j.: Ant. Syrovátka, Frant. Polouprutský, Karel Novák, Oldřich Ducháček, Frant. Liška, Jos. Liška, Josef Babec, Vilém Polouprutský, Jos. Polouprutský, Julie Blažková, Stan. Kvarda,
Václav Žitný, Jos. Janda, Jarosl. Hevák, Emilie Jínová, Štěp Hrádecký, Josefa Oličová, Fr. Nováková,
Fr. Vodseďálek, Aug. Novotný, Jos. Večerník.
Dne 9. ledna vyrozumění že byli vypsáni na práci na zákopech: 40 letý Frant. Zákoutský č. 31 a 25 letá Jarosl. Polouprutská č. 28 a 20 letý Jos. Jón č. 39.
Zároveň bylo oznámeno že se zabavují veškeré přikrývky (deky), lopaty a krumpáče (špičáky) ale nikdo nic nepřihlásil a jak také, těch špičáku je velmi málo ve vsi a lopatu každý potřebuje ať v zimě
na sníh tak v létě když mu příval probere cestu.
Ten čas byl něco málo sněhu suchého a mírně mrzlo a po silnicích a cestách dosti hladko.
Dne 5. ledna zemřel ve Stanovém č. 60 ve stáří skoro 83 let Jan Zeman majitel usedlosti č. 25 u Bílků rodáka z č. 9 Bochů stanovský historik a kronikář a pomocník ing. Vaníčka z Navarova při
jeho archeologií, bratr spisovatele Staška a strýc spisovatelé Olbrachta, též pomocník doc. Oberpfalzera při jeho sbírání starých zviků a zdejšího nářečí a taky spoluautor spisu „Tisíc let na stráži“.
Jeho děd Ant. Zeman byl posledním stanovským rychtářem jehož žena Anna byla dcera Jana
Housi ze Staré Vsi č. 26. Jeho žena Marie byla z příbuzenstva dra Karla Kramáře. Zeman byl v mládí ohněstrůjcem (šikovatel) což se rovná dnešnímu rotmistrů u 5. dělostřeleckému pluku
v Budapešti.
Dne 14. ledna dělal sbírku na zákopové dělníky: rukavic, ponožek, obuví a jiného Jos. Soukup ml. Ten den před polednem viděli lidé pád letadla jenž se s druhým srazilo a zřítil se do rokle mezi
Bozkovem a Příkrým. Potom večer v 10 hod. bylo slyšet nálet od západu a záblesky od protiletadlových děl a potom záři.
Dne 16. ledna v poledne opět na západě nálet a v 11 hod. večer větší; sklo v oknech brnělo a krytina na střechách též, dveře se chvěly a visací zámky u stodolních vrat šramotili a rampouchy od střech padaly a dobytek v chlévech se děsil. Prý to postíhlo: Kladno, Most a Děčín a Chomutov.
Dne 18. ledna měli nastoupit do Semil ti zákopnici ale Frant. Zákoutský nešel a Josefa Jóna vrátili poněvadž neměl zdravé oči a tak šel jen Jaroslav Polouprutský a dostal se na Moravu k Valašskému Meziříčí a vrátil se 9. března.

Mimo něho byli s naší vsi ještě na práci mimo hranic protektorátu: Miloslav Olič v Norsku (od května 1944 nepsal), Linhart Večerník v Berlíně, Jos. Hrádecký v Mostě, Václav Pičman ve Šluknově,
Vladislav Polouprutský v Kladsku, Václav Polouprutský ve Vratislavi, Erich Svárovský ve Vratislavi,
Stanislav Jón v Brémách a Polouprutského č. 58 zeť Dacko v Mnichově.
Dne 19. ledna přidávala naše obec ještě 12 metráků ovsa ač oň byla nouze.
Před Vánocemi přestaly děti chodit do školy a už nezačali, teprv před 20. lednem v tom týdnu si začaly chodit do školy jen pro úkoli poněvadž byl nedostatek uhlí a uhlí patřící školám, bylo přidělováno pekařům a už hrozilo to že nebudou moci pécí chléb.
Ve všem hrozná potíž, poukaz na dřeváky se u obce ještě dostal ale dřeváky už nikde nebyli, uhlí nebylo, dříví rovněž né a neměli ho ani ti, co měli své, poněvadž pro špatné počasí na podzim si
ho nikdo nemohl udělat a tak už v lednu chodili hospodáři s pilkou do lesa a nosili slabší kusy na ramenou domů, na obuv byl každý dotrhán, na prádlo a šatstvo rovněž a to ještě se proslýchalo že
nechají každému jedno na neděli a jedno pracovní a ostatní že musí dát uprchlíkům a nálety postiženým, na podzim práce nedodělaná a v zimě museli dát někteří potah, aby splnili masový kontingent jako Koldovský č. 16 jenž dodal jediného vola. Po 21. lednu už nebylo slyšet nálety jen
od západu ale i od východu což bylo každodenně a což někteří už považovali za ohlas fronty, která se přiblížila do Vratislavy ve Slezsku a lidé se plašili tím že na okrese v Semilech už je nařízení
přestěhovat zdejší obyvatelstvo do Kamenice v Sasku nebo někde k Chebu.


To letadlo co se u Příkrého zřítilo 14. ledna bylo sraženo dvěma cizými, poněvadž mělo několik zásahu z kulometů a kormidlo uražené spadené blíže ke Škodějovu.
Dne 29. ledna se měli vydávat potravinové lístky ale museli se vydat už 26., aby je lidé měli, kdyby museli pryč. Ten den strašlivá vánice.
V tomto týdnu začali v noci hlídat tři místo čtyř, aby to na jednotlivce nepřišlo tak často a hned zas nařízeno hlídat pět lidí z té příčiny že prý do Gerlovi továrny v Sytové přišlo 5 ozbrojených
mužů a vynutili si nějaké papíry a potravu ale za dva dni jich hlídalo už zas jen tři. Ten čas se začal projevovat nedostatek soli.
Dne 27. ledna se zas protahovala silnice a odpoledne pracovní povinnost, házení a od toho dne čím dál hůř se sypalo a mrzlo, okna zamrzla do vrchu.
Dne 30. ledna přišli z Vratislavi domů: Erich Svárovský, Václav Polouprutský a Václav Pavlata kteří šli z místa až do Týniště nad Orlicí pěšky táhnouce své věci na židlích a teprve odtud jeli vlakem, ale Ludvík Polouprutský z č. 91 ještě nepřišel a byl tam též zaměstnán. Ten den byly volání do
Semil na úřad zodpovědět, proč nešli na zákopy: Bedř. Polouprutský, Frant. Zákoutský a Ladislav
Jandura.
Dne 3. února ráno šestou hodinu se v koleně pod č. 67 a nad č. 11 na tak zv. Krumpešti zřítilo se silnice osobní auto v němž seděl v masopustní náladě: zástupce okresního hejtmana ředitel továrny
v Řikách, úředník Antoš jenž měl t. č. v referátě benzín a nějaká Lili. Krom nějaké modřiny si nic neudělali jen auto se trochu pochroumalo na střeše a na předku tak, že když ho Jandův čeledín
s koňmi vytáhl na silnici nad č. 68 nebylo způsobilé k jízdě a odvezli ho odpoledne s nákladním autem Blažka z Bohuňovska kde měla ta bujná společnost první zastávku a odkud jela ve 4 hod.
odpoledne do Vysokého k pekaři Ant. Bartoničkovi v Zákostelí a odtud ráno domů do Semil kamž je ale po té katastrofě dovezlo auto vysocké továrny. K celé té příhodě se dostavila noční hlídka:
Václav Přibyl č. 1, Miloslav Vodseďálek ml. č. 10 a Jindřich Matura ml. a ti z toho měli legraci, nemohouce utajit smích a dostali huby, jestli prý se nechtí podívat na okres. Že to nemohlo z převráceného vozu ven, že nemohli státi na nohy a že se na ně dvířka přivírala, vytahoval je Vodseďálek za nohy a kladl je na sníh a když vytahoval tu Lili zjistilo se že, na sobě neměla kalhoty, když se na
ni všechno shrnulo až pod paže.
Dne 5. února dělal obecní sluha Oldř. Novák sbírku pro Okresní péči o mládež a sebralo se toho
1 070 K. Nejméně 10 K dáti bylo nakázáno.
Dne 13. února přišel ze Zhořelce kde byl zaměstnán, domů Vladislav Polouprutský č. 90. Ke
Zhořelci se totiž přiblížila fronta.
14\. února jsme slyšeli pověst že v noci sestoupivší parašutysté se zmocnili 8 nádraží mezi nimi
Jičínského a Packého a prý letiště v Praze. Tu noc desátou hodinu silný nálet směrem Liberce, tovární píšťaly všude řvaly a záblesky bylo vidět a v 1 hodinu po půlnoci se to opakovalo. Ta zpráva o obsazených nádražích se ukázala nepravdivou ale přeci nařízeno hlídce ve strážnici nesvítit a mít
odkryta okna a dívat se ven a přišli zas zprávy jiné: že se musíme odtud stěhovat a že při včerejším náletu na Prahu byla rozbita tiskárna Orbis kde byl zaměstnán truhlář Věnceslav Vodseďálek z č. 10
nájemník v č. 98 ale nebyla to pravda a on v neděli přijel domů.
Dne 18. unora v neděli odpoledne schůze všech zemědělců u Kvardů v příčině dodávky tankového dříví t. j. skolíčků 8 cm dlouhých vlastně krátkých.
Ve čtvrtek mělo být v Semilech a mělo být suché a nikdo neměl žádné udělané a v úterý se mělo jet do Semil s dodávkou slámy a ve středu do mlýna do Jeseného.
Mělo to být dříví tvrdé a mělo ho být 80 metráků a dodávati to měli majitelé lesa přes 1 ha výměry:
Václ. Večerník, Jos. Slavík, Boh Slavík, Jos. Soukup, Jarosl Hevák, Vlad Šalda, Stan Kvarda, St Kobr,
Ant. Kobr, Anna Bouzková, Jos. Janda, Fr. Zákoutský, Vlad Vodseďálek, Jos. Novák, Jos. Polouprutský,
Vilém Polouprutský, Anna Čermáková za č. 27, Frant. Knížek za č. 33, Václ. Žitný za č. 87.


Zároveň se vybíralo nakazové pojistné 5 K z jednoho kusu dobytka, upomínal starosta o nedodaná ještě 3 % chlebového obilí, požadoval 7 kusů dobytka na dodávku a přihlášeny byli 3.
Tyto dny bylo vednevnoci od severovýchodu slyšet chvílemi slabší a zas silnější dunění a přišla zpráva že maji být připraveni na vystěhování v okresech Liberec, Jablonec, Tanvald.
19\. unora při jasném počasí natáháno od létadel mnoho mlhy po obloze až z toho byla při slunci velmi zřetelná duha. Večer po západu slunce kdy bylo ještě světlo, byli na západě červánky a od
slunce už zapadeného šel velmi jasný paprsek červenější než okolí na způsob světla světlometu kolmo vzhůru a to vydrželo až do úplného setmění.
23\. unora přišlo nařízení, školy a sáli v hostincích a též stáje být připravené pro možný příchod uprchlíků či jak se museli jmenovat „národních hostů“. Ty dny špatné mokré a mlhavé počasí.
26\. unora začalo s prudkým větrem lejt a to trvalo až do 28., skoro sníh stál a zůstal holý led, potok se ohromně zvedl a co vody měli lidé ve sklepích.
Při tom minulém náletu na Prahu přišel o všecko Ludvík Polouprutský z č. 25 bratr Jarosl.
Polouprutského v č. 91. Bydlel na Král. Vinohradech a byl ruský legionář a pobyl též u Hradní stráže.

Dne 27. února přivezl sem do č. 9 Frant. Vodseďálek č. 75 svého bratra Josefa Vodseďálka ještě s nějakými jeho příbuznými, celkem 6 osob. Tentýž měl hospodu a obchod v Šlukenhanu a byl nadšený němec a nacista, syna dal dobrovolně do německého vojska a teď když začali kopat v Schenkenhahnu zákopy, utekl do svého rodiště ale nezůstali tu tehdy ještě.
Konec unora byl velmi ošklivý, deštivý, mokrý a se strašlivým povětřím a vůbec celý unor nestál za nic co se tyče počasí a poslední dny toho měsíce nebylo už tak moc a tak stále slyšet střelbu od
severovýchodu zato stálé zprávy o spoustách vystěhovalců, vojska a vojskem odváděných zajatců ze
Slezska a sem tam nějaký poplach od továrních píšťal.
Tyto dny dodávala naše obec zas nějaké seno.
Dne 1. března byl skutečný jarní den ale přes noc se zvedl strašlivý vítr a 2. března strašná vánice.
Snad to bylo po bouřce která byla 1. března večer.
3\. března zas už museli protahovat silnici a 4. se sypalo a foukalo celý den.
Dne 4. března v neděli konali školní děti sbírku odložených šatů a obuvi pro dělníky a hlavně zákopníky. Snášeli to do strážnice u sv. Jana.
Tyto dny zas bylo dunění od severovýchodu silněji slyšeti a 5. března v 10 hod večer zas bylo slyšet směrem přes Ještěd silný nálet; také mnoho poplachu bylo s tím že okolo Nové Paky vypukla
u dobytka slintavka zavlečená sem uprchlíky ze Slez.
Dne 7. března vyšetřoval zde četník dne 27. unora spáchanou krádež dvou králiků Jos. Polouprutského č. 89, jednoho skoro 7 kilového králika Ant. Vacátka nájemníka v č. 18 a dvou slepic Frant.
Vodseďálka č. 75 a sebral v té příčině k výslechu na stanici Frant. Röslera v č. 63 zetě August. Novotného. Podezření padlo naň a na jeho soudruha Václ. Pičmana č. 92 tím že Vít Martinec jdoucí tu noc kontrolovat hlídku potkal někoho podezřelého jehož podoba se mu jaksi hodila na Röslera
a na veřejnost to přišlo tím že Frant. Vodseďálek hlásil na obecním úřadě ubytek slepic a teď bylo zle s postiženými a že by byli stejně nic nenašli a na jeho otázku „zač si je cení?“ ptal se četníka, „jak
to myslí jestli na černo nebo na bílo?“ ovšemže za to dostal huby a bylo mu řečeno že podporuje zlodějství na což on mávl rukou a pravil „o jé, to ono je teď na světe zlodějství!“
Dne 14. března odpoledne schůze obec. zást. v příčině asi 18 až 20 uprchlíků kteří sem mohou býti do dvou dnů nebo do týdne býti přiděleni pro něž by se muselo do Lomnice, ubytováni by byli
zatím u Kvardů na sále, kamž by se jim dala sláma která byla připravena na dodávku ve stodole č. 74, tam jím museli dát občané slamníky a na stravu chodit k větším hospodářům ale pro nepředvídané případy určeno míst 24 z nichž vyjmuti: hostinský Kvarda že toho bude mít tak dosti, č. 27
že to teď přejme nový nájemce (tento týden byla projednána pozůstalost Čeňka Housi na ten způsob že dcera po Jáchymu Housovi ve Škodějově dostává 1/2 a tři synové a dcera po Ant. Housovi ve
Třiči dostanou druhou 1/2 ale zatim to musi zůstati pohromadě ježto vdova Anna Čermáková to dále držeti nebude, Bedř Polouprutský č. 19 že má mnoho dětí a chtěl se z toho také vyjmouti starosta Novák, ale na to mu ostatní nepřistoupili. Místa určená ku stravování těchto národních hostí
byla: A. Bouzková č. 65, Jos. Janda č. 80, Fr. Knížek č. 33, Jos. Soukup, Fr. Čermák, Karel Čermák,
Josef Polouprutský č. 35, Fr. Chlum, St. Kobr, Pavla Maturová, Bohusl Novák, Vilém Polouprutský,
Boh. Slavík, Fr. Soukup, Vladim. Šalda, Jos. Šmíd, Václ. Večerník, Fr. Vodseďálek, Jos. Janoušek,
Frant. Kobr č. 26, Jos. Slavík, Jar Večerník, Ant. Vitvar, Milosl Vodseďálek.
Mimo toho zvýšení platu starostovi ze 3 000 K ročně se to zvyšuje podle počtu obyvatel 1. ledna
1945 kdy jsme jich měli 306 a už tím se dostáváme mezi obce od 300 do 600 obyvatel což starosta s po vděkem přijal, takže mu teď připadlo „skutečného služného“ 3 000 K, na skutečné vedení úřadu
dalších 1 000 K, na kancelářské potřeby a jiné další, takže mu to přijde skoro na 6 000 K jen pro těch
6 lidí.

Dne 13., 14. a 15. března každý den tu přeletělo k horám velké hejno čápů a 13. března odpoledne od severu k jihu 19 německých létadel. Špačci tu byli už poslední dny unora.
Dne 18. března v neděli dělali: Jos. Polouprutský č. 28 a Jos. Soukup ml. po rolnicích a Mil. Vodseďálek ml. a Václ. Přibyl č. 1 po živnostnících, sbírku na sociální pomoc, kteráž byla dobrovolná ale každý měl předpis co musí dát. Sebralo se 10 000 K.
Dne 19. do Vysokého přijelo nějaké německé vojenské pracovní oddělení totiž němečtí důstojníci a mužstvo té armády generála Vlasova sestávající ze zajatců: Rusů, Arménů a Gruzínců kteří se v zajetí dali najmouti do služby Německo a 21. března už kopali ve Staré Vsi nějaké opevňovací
práce a sice: nad křížem u Ducháčkova lomu na poli Ludmily Čermákové č. 71. Druhé pod samým domem č. 71, pod č. 18 v silnici, nad domem Ant. Jodasa č. 98, v Kostnici u silnice, na tom hřbetě
proti č. 24 na Ducháčkově pozemku, pod samou struhou pod domem Fr. Kobra č. 26, ve Křibě na pozemku St. Kobra č. 81 a potom za dva dny kopali ještě nějaké díry: pod domem Ant. Štěpánka
č. 22, za domem Karly Večerníkové č. 24, za domem Anny Bouzkové č. 65 a pod domem Frant.
Čermáka č. 93 a dříví na dvě zábrany a sice pod domem Ladisl. Kobra č. 18 a v Kostnici, poráženo v Kostnici v lese Oldř Ducháčka č. 14 a Julie Blažkové č. 30.
Potom přikopali ještě jednu pod č. 93 u lípy Bedř Polouprutského č. 10, pod č. 20 na pozemku
Štěp Hrádeckého č. 94 a kolem č. 26 udělali celkem 5 děr a poráželi dříví na pozemku St. Kobra č. 81 a minulé leto popraveného Jos. Hladíka č. 35. Celá ta arbeitkompagnie měla mnoho hladu
a lidé a hlavně děti jim nosili jídlo.
Dne 25. břez. na Květnou neděli v poledne slyšet od západu silný nálet a potom přišla zpráva že to zas odnesla Praha. Potom tu zanesl vítr celé mraky z létadel shoděných letáků v německé řeči
v nichž stálo co kdy Vůdce a jeho řekli a jak se to srovnává s dneškem a rovněž nějaké vyňatky z jeho bible „Mein kampf“.
Byla toho plná pole ale četnici to ani nesháněli.
Potom přidělali ještě jednu díru pod č. 19, před č. 35, pod č. 93, pod č. 55. V Kostnici zřízena záseka a ve Křibě dva sruby proti Markovu lomu na něž poraženo dříví na usedlostech č. 35
a č. 81.

20\. března dodal Jarosl. Večerník nemocného vola na tuberkulosu kteréhož měl koupeného od tchána Frant. Soukupa a 27. t. m. už zas dodal krávu která se po teleti špatně oprázdnila a od toho
onemocněla a to tele také dodal.

Ty díry v lukách udělané nejdříve potom zamaskovali smrkovým roštím a ty dělané později nezamaskovali, ty měly být k ničemu jen pro oklamání nepřítele.
Dnem 1. dubna (Velká neděle) byla asi situace na bojišti taková že nepřítel byl na východě v Německu: u Štětína, Frankfurtu, Kostřina, Zhořelce, Vratislavi, Ratiboře, u nás: před Ostravou,


ve Zvoleni, v Báňské Bystřici a Nových Zámcích, v Rakousku u Videňského Nového Města a v Maďarsku někde v Bakoňském lese a na západě byl přes Rýn a měl už město Kasel.
Dnem 2. dubna zaveden zas letní čas to je o 1 hodinu dopředu. Tyto dny dodělávali lidé od podzimu nedodělanou polní práci.
Dne 4. dubna zkoušeli jak budou dělati dobrou službu ty zábrany přes silnici, kladli do toho uzávěry z klad takže odpoledne autobus jedoucí z Vysokého do Semil musel v Kostnici 1/2 hodiny čekat než mu uvolnili cestu.

Dne 5. dubna začali zas děti chodící odtud do školy do Vysokého, do této pravidelně docházet; byly sice některé třídy zabrány pro ubytování těch Kavkazanů ale zas se uvolnily třídy, v nichž se
dosud vyučovali němečtí kluci které teď pro blízkost fronty někam odvezli. Tyto dni pořád zima ráno přimrzlé a i se potrušoval sníh.
V tomto týdnu kopali příkopy na zastavení tanku ve Stanovém na pozemku Ant. Hlůže a ve Vysokém u Koziny tak že zůstal doma jen lékař a lékárník.
Nepřítel získal na západě: Eisenach v Durinsku a Würzburg a na východě: Hlohov, Ružomberok,
Bratislavu a stanul u Vídně dobyl Šoproň. Celé první čtvrtletí zde nikdo nezemřel ale už 10. dubna zemřela 78 letá stará panna Anežka Kobrová bytnice v č. 64 na Lukavci. Ten den se zde poprvé
objevily vlaštovky.
11\. dubna připorazili na Housově dědictví 20 smrků na silniční překážky, ježto na nich použité dříví bylo uznáno slabým a to slabé a všeliké odřezky a třísky nosili Arméni a Gruzini po domech
nabízejíce to za chléb a brambory. Tyto dny neobyčejné teplo až dusno, stromi už rozpouštěli, tráva a ozimi rostli ale na polích se moc nedělalo protože byla stále pracovní povinnost na pastích na
tanky a sice: na vysočtě na Šibeničním vrchu a ve dvou místech ve Stanovém kde pracovali i staroveští.

13\. dubna odpoledne bouřka s kroupami a lijákem až cesty probíralo a hned druhý den byla zima a v neděli dne 15. ráno silný mráz že vláčenina byla zmrzla že jí neprokopl a tráva karavá a kaluže
zamrzlé a okna zakvětovaná.

Ve dnech: 13, 14, 15 dub. pracovalo vždy 30 mužů od 16. do 60 let na překážce ve Stanovém na pozemku statku Babcova nad silnicí na poli vedle cesty na usedlosti někde v koncentráku jsoucího
dra Jos. Dufka č. 31 kterou měl najatu Otakar Hojsák pod tak zv. Kopáňkou. Mimo našich tam kopalo něco těch Vlasovců a občané z Roprachtic a Helkovic a Stanovští, Roztočtí, Lhotečtí a Jesenští na druhé straně v Dolenci na pozemku Ant. Hlůže dominova (?) a vdovi Bělečkové na gruntu Žantově.

Dne 14. dub přišel z Německa domu nájemník v č. 61 Stanisl. Jón zaměstnaný v Ludvigshafen na
Rýně a druhý den odešel někam na zákopnické práce Jos. Jón syn Antonie Šaldové č. 69 ale ze Semil ho poslali domu.
V tom týdnu dostal nepřítel Vídeň v Rakousku a Hodonín na Moravě a na západě: Brémy, Hanover, Brunšvik, Magdeburg (Děvín), Halle. Stále dunění od severu a severovýchodu.
15\. v neděli dopoledne tu přes ves přešlo 120 mužů dosavádní jesenské posádky přes Vysoké a Roprachtice někam k Jilemnici. Byli to skoro ještě děti, bledých tváří a hadry na nich zrovna visely a druhý den zde přes ves přešla zas nějaká ozbrojená arménská část dolu. Šli nepořádně, pušku
nesl každý jinak a mnozí kulhali.
17\. dubna se vrátil domu Linhart Večerník č. 24 z nějakého pracovního tábora u Berlina který rozpustili neb se nepřítel dostal už přes Labe
19\. dub strašlivé povětří že až smrky lámalo a odpoledne to povětří přineslo někde od severozápadu takovou spoustu dýmu že nebylo na druhou stranu potoka vidět, slunce v tom bylo červené jako někdy při západě a i zápach spáleniny a i nějaké mastnoty bylo cítit a to bylo až do západu
slunce a ještě druhý den se to podýmí tu drželo. Soudilo se že to zaneslo kouř z nějakého velkého


požáru v Německu který asi vznikl při náletu. Marie Koldovská č. 16 myslela že to je otravný plyn a chodila se šátkem namočeným uvázaným přes ústa. Lidé byli už na ty nálety tak naviklí že i když
byla večer bouřka domnívali se že je zas nálet.
Dne 20. dub jsme poprve slavili Vůdcovi narozeniny bez praporů. V tomto týdnu z Vysokého odejel ten arménskogruzínský arbaitsbatalion někde k Liberci a šli ti lidé odsud neradi, že tady sehnali něco k jídlu a tam že nebude nic a vzpomínali na dobré časy v Rusku. Byli mezi nimi i lidé od
Krásnodaru a Erivaně.

21\. dub dodávala naše obec jednoho koně, dva postroje a jeden vůz. Kůň byl Frant. Vodseďálka.
V tom týdnu se dostal nepřítel k Berlinu, Brnu, Karlovým Varům a Lipsku.
Dne 26. dubna se vrátil domu závozník vysocké továrny Jarosl. Nesvadba č. 62 který minulý týden úterý odejel se šoferem Urbanem s továrním autem na příkaz na jednu cestu něco ze Zlína odvézt a zatím si je tam zadrželi na odvážení zásob z Kyjova a z Hradiště Staré Město. Něco odváželi do Olomouce a něco do Tábora a při zajížďce do Prahy odkudž měli ještě jednou jet za frontu,
Nesvadba se od auta sebral k domovu nechtě ještě jednou kde se střílí a Urban se vrátil i s autem
3\. května.

Ten týden se dostal nepřítel do Berlina a získal Brno a Cheb a Opavu.
Do Vysokého po těch prvních zákopnících přišli druzí; 250 mužů se zelenožlutým odznakem na rukávě a na tom skřížený meč a šíp a nápis „Ural“ a chodili tu celý den po prosbě o chléb a lidé se
tak vydali s chleba že sami neměli a oni přijdouce od shora odešli třetí den přes Roprachtice pryč.
Ten čas se ztratili Josefu Soukupovi dva štěpi už usazené a jeho nevlastní syn četnický strážmistr
Ant. Slavík z Rybnic jda přes Škodějov poznal ty samé v hnojinici postavené u Frant. Uhlíře zetě
Soukupova souseda Jindř. Matury, i vešel tam a nakázal jim ať je dají zas kde je vzali jinak že uviději, a tak byli zas ráno na starém místě.
Tyto dny byl vydáván lidem cukr napřed až do října, čemuž se lidé smáli že prý to je výprodej jako před bankrotem.
Dne 1. května který se celou válku jako svátek dnes slavil, se teď zas slavil, dělníci nepracovali a děti nešli do školy a máje také nesměly být a na trigonometru na Kvardově na Budči se ráno objevil máj velký jako snopek.
Dne 2. května ráno se slyšelo že Vůdce Adolf Hitler se odebral na věčnost a druhý den přišla zpráva že padl Berlín do ruských rukou.
Dne 3. května ve čtvrtek odpoledne přišla ze Semil do Vysokého zpráva že je po válce, lidé nechali práce, továrna zůstala stát a všecko se hrnulo do Vysokého oslavovat samostatnost, přitom hned hlavně mládež a ženské, strhávali dvojjazyčné tabulky; Václav Přibyl a Frant. Liška strhli
takovou tabuli ze školy a Josef Šmíd jí rozrazil o zahradní sloupek a hned vyvěsili z okna český prapor pošlapavše německý a hned se chtěli pořádati s těmi skutečnými i domnělými zrádci, na
pavlači č. 67 kdosi napsal „Gestapo“ a Rudolf Jína chtěl majitelku Doubkovou dovézt do Vysokého do vězení ale ona se v baráku zamkla potom utekla s celou rodinou přes Kopřoví pryč. Z návse
staroveské lidi urátili, aby šli zatarasit záseky na silnici že prý přicházejí od Jablonce němečtí vojáci ale nechalo se toho, aby se nezatarasila cesta ze Semil a šlo se zas do Vysokého kde se mezitím už vyvěsili prapory i několik československých a vše bylo hned samá národní pentlička, kde se
objevili několik let se skrývavší učitel Lavický a Jos. Zeman které lidé ohromně vítali. Též se uslyšelo že Stanovští táhli podpálit celnici u Božích muk čistě hloupě s hasičskou trubkou, s kluky a s matenicí slámy a německý finančník jménem Hermann při tom jistého Kopala ze Stanového
zastřelil a ostatní se rozutekli. Potom měli vysočtí táhanici s německou správou Kramářovy vily či
Gauschule o její vyklizení až jí konečně němci k večeru opustili a město obsazeno dobrovolníky asi se třemi kulomety ze Semil, na noc po vesnicích hlídky s loveckými puškami po silnicích a po
vrších.


Dne 4. máje ráno asi pátou hodinu přepadeno Vysoké od němců jichž bylo asi 500 postupujících od Sklenařic, Třiče a Hradska, obránci jichž bylo dosti ale kteří měli málo zbraní a ještě méně střeliva, museli utéci, utíkali i ostatní a i ženské s dětmi i staroveské hlídky s Vrchou a ty na silnici
v Dolenci ještě hlídající poslal pryč jednatel pojišťovny Slavie Bohumil Nedomlel z Vysokého jenž prchal do Jesenného a už začali odcházet z domů i staroveští protože ve Vysokém byla jedna střelba a i asi 4 bomby bylo slyšet vybouchnout a němci vyháněli lidi z domů a vháněli je na náměstí
stále přitom střílejíce takže mimo 8 lidí zabitých a 20 raněných zastřelili jednoho psa a jednu kočku a spoustu slepic které si ale sebrali. Mimo vysockých sebrali i od nás: Marka č. 6 ale když
vyslýchali Syrovátku č. 3, Marek jim utekl do polí, mužské z č. 9 přivedli na náměstí a když se starý Janoušek bránil „že jsou z Altendorfu“ řekli jim „ať táhnou domů a nevystrkují se z baráku“.
Do továrny jdoucí dělník Pekař z Kocandy z Roztok, slyše střelbu a kulky když mu hvízdali kol hlavy, dal se na útěk a ač to byl přihrblý mrzáček, byl považován za partizána a honili ho a chytili
ho pod Jandovi (č 80) a doletěli až pod Bouzkovi stále střílejíce že kulky padaly před č. 77 a i kolem č. 20 přeletovaly. Přivedše ho před tovární byt zastrčili ho tam ještě s třemi dělníky z toho domu z nichž Jos. Ducháček tovární mistr a staroveský občan před chvilkou jednoho z nich spohlavkoval. Z města utekli všichni tam po, Národním výborem zatčeném vrchním strážmistru
Strengovi, zbylí četníci, skoro všichni úředníci a mnoho jiných a ti zbylí sehnání na náměstí čekali na postřílení jemuž zabránil přijedší tam semilský hejtman ale ze vsi prchali mužští do 50 ti let stáří do lesů a doleních vesnic ale během dne se všichni urátili a i někteří vysočtí ale z Vysokého
teprv na noc odešla spousta lidí spát do vsi protože se obávali že budou v noci zatčení a ještě druhý den se uraceli vysočtí uprchlíci domu když že už jim nic nehrozí. V továrně se nedělalo, do školy
děti nechodili.

Dne 5. května přišla zpráva že Angličané dobyli Plzeň a že v Praze udělali také už převrat a že to skončí jako ve Vysokém, po silnici tu přejíždělo obrněné auto ač od 9 do 6 ti ráno že nikdo nesmí
ze stavení ven a majitelka domku č. 67 se urátila zas pokojně domů. Odpoledne tu přejelo nahoru a dolů po vsi německé obrněné auto které prý potom v Jesenném zajali a večer tu partyzáni zatarasili všechny tři překážky které občané ráno na příkaz starosty zas odstranili, aby mohl přijet auto
z mlékárny na Malé Skále ale ono stejně nepřijelo protože jinde to neodstranili naopak připoráželi k tomu ještě na silnici stromy.
Dne 6. května v neděli před polednem u starosty Nováka ustanoven prozatímní Národní výbor a sice: Jaroslav Večerník předseda, dosavadní starosta místopředseda, Karel Hušek jednatel, Frant.
Knížek míst. voj. velitel, Frant. Liška zástupce velitele, Ant. Skrbek vedoucí zásobování, Věnceslav
Vodseďálek č. 98, Stanislav Marek č. 6, Josef Soukup č. 5 (53) a Antonín Štěpánek č. 22. Veliteli tří skupin vojáků a pomocných sil ustanoveni: překážka u č. 18 Frant. Liška, překážka v Kostnici Frant.
Vodseďálek č. 75 a překážka v Křibě Stanislav Kvarda st a ciklistické spojky: Dolenec s Roztokami
Černohlávek, střed Jarosl. Nesvadba a Hořenec Šumpík zeť Václ. Týla č. 98. Vojáků bylo 40 ale zbraní neměli.

Dne 7. května večer u starosty Nováka první schůze Národního výboru v níž ustanovena úřadovna ve škole a rozhodnuto o zásobování zdejších lidí mlékem, máslem a vejci pokud nebude vše upraveno úřady které po kapitulaci Německa zas převzalo znovu vzkřísené Československo. Okresem jsme zas samočinně připojení k Jilemnici.
Dne 8. květ dopoledne prováděn ve škole za přítomnosti předsedy Národního výboru, jednatele a člena Vodseďálka soupis vojáků do 40 let stáří jichž bylo 18 a mezi nimi jeden důstojník poručík
kancl služby Janoušek nájemník v č. 79. Dobrovolně se hlásili do vojska ale byli odkázáni na příslušná místa: 58 letý Jindř Matura č. 78 a 20 letý Ladisl. Soukup č. 53. Odpoledne ten den vznikl planý poplach že němci ústupující před Rusi od Nového Světa přicházejí do Vysokého a že se bude
opakovat pátek, vysočtí utíkali přes ves dolu, zdejší odcházeli z pole domu, odklízeny prapory ale


němci sem nepřišli nýbrž obrátili se přes Sklenařice a Olešnici k Liberci a ještě ten den obsazeny našimi úřady v Pasekách, Jablonci a Rokytnici.
Dne 9. května ráno cvičil na cestě za č. 17 desátník Jan Novotný z vysocké továrny ty zdejší vojáky. Udavačka Frant. Doubková zatčena a před polednem tu přes ves přejel na motorce první Rus.
Od západu bylo slyšet dunění náletů německých létadel na česká města ještě po kapitulaci.
Dne 10. května ve Vysokém slavnost uvítání ruského vojska které tábořilo u celnice a též přicházelo od Třiče. Přiváděni zajatí němci kteří hned museli rozdělávat překážky a zadělávat zákopy a koně němcům zabaveni půjčováni lidem a vojáci od nás hned přibíráni ke službě v Kramářově
vile dosud Gauschuly ze které teď udělány kasárny. Při té slavnosti zatčen náš občan Karel Doubek č. 6.

Ještě po lesích se potloukali rozhonění němci, ustanovena po vsi hlídka, která zároveň střežila
4 zajatce, kteří tu doodstranívali ty zákopy a kulometná hnízda a potom spravovali cestu. Byli tři němci: kupec z Lipska, lesní dělník od Vratislavi, sedlák z Východních Prus od Memelu jenž mluvil
dobře polsky a Maďar od Pětikostelí (Pecs). Stravovali se u Oldřicha Nováka v č. 32. Pro případ nějakého raněni, ježto po hájích se střílelo mezi našimi vojáky a potulujícími se němci, ustanovena
ošetřovna v boudě Víta Martince u sv. Jana kdež měli službu ženské.
Dne 12. května zatčen Jindř Matura starý a 13. si šel Lev Rajský z č. 64 do Vysokého, aby ho ochránili a stěžoval si že mu ve hlídce Věnceslav Vodseďálek odebral pušku a poslal ho domu a ve
Vysokém ho zatkli i jeho hrbatou ženu Barušku ale ta propuštěna ale zato 16. května zatčen Bohuslav Chlum proto že před rokem udal ve stodole se skrývavšího Karla Čermáka ale přimlouval se zaň Chlumův nájemník poručík Janoušek „že prý Chlum plnil jen nařízení obce a Čermák mu
nepřitěžoval“. Stále tu přejížděli přes ves nahoru Polácí uracející se domu až někde ke Gdansku s červenobílými práporky na vozech.
Dne 18. května zatčen Vilém Večerník z chudobynce který měl být ozdobený obrazem Vůdce, kamarádil s Doubkovou a Rajským a nosil okázale medajle o nichž řikal že si je zasloužil.
20\. května chytili: Ladisl. Soukup a Milosl. Slavík č. 85 ještě jednoho němce. Potom v noci odebráno Jos. Langhamrovi v č. 95 radio které on si odnesl z Kramářovi vily kde byl zaměstnán a byl miláčkem správce Kvapila.
21\. května v den sedmiletého výročí první mobilisace šli k presentaci do školy ve Vysokém ti naši vojáci do stáří 39 let. Propuštěni z nich dva a sice: František Soukup a Špidlen č. 91 a zůstali: Jos.
Šmíd, Frant. Knížek, Václav Žitný, Vladislav Polouprustký č. 90, Erich Svárovský Oldř Vodseďálek č. 83, Rudolf Jína č. 86, Linhart Večerník, Karel Přibyl a Breuer (?) v č. 96. První čtyři měli podané
žádosti o zproštění pro hospodářství a sice: Polouprutský na č. 44 a byli propuštěni. Za cestáře na zdejší silnici ustanoven za zatčeného Ant. Háska z Vysokého, Frant. Liška č. 17 ale Hásek brzo propuštěn.
21\. května odpoledne tábor lidu na Petruškových vrších. Průvodu tam se sůčastnili naši noví vojáci ve stejnokrojích které prý mělo Německo pro Afriku a ve kterých by lehce zmrzl a ten den
zrovna teplo nebylo.
Dne 22. května vrátil se sem do č. 68 armenský kapitán Gabriel ke své milé mladší dceři August
Novotného i se svým sluhou a jedním Čechem od Mělníka jako doprovodem ale nedlouho poté museli se oba Armeni dostavit na ruské velitelství v Tanvaldě.

Dne 26. května vrátil se po ročním pobytu v koncentráku v Dachau Karel Holina vnuk Anežky
Ducháčkové č. 49 jenž ustanoven Okr. Nár. výborem za vrchního komisaře v německé vsi Zahajské
Lhotě za Jilemnicí.


Tyto dny byli leckde vyvěšeny posměšné úmrtní listy následujícího obsahu.


_Motto: každý balón jednou splaskne přefoukne se a pak praskne._


_Hlubokým žalem sklíčeni oznamujeme lidu obecnímu celého světa a okolních vesnic,_
_že z rozhodnutí Prozřetelnosti na věčné časy naše drahá, milovaná nenahraditelná její_
_velkorysost_


_Říše Velkoněmecká_

_záštita kultury a civilisace_
_Nezapomenutelná naše ochranitelka vykrvácela po dvanáctiletém nadýmání na rychlé_
_úbytě při potratu Nové Evropy v maji L. P. 1945 v útlém věku dvanácti let, nedoživši se_
_prorokovaných 1000 let._


_Zanechává po sobě miliony sirotů o něž bude vzorně postaráno v útulných sirotčincích_
_východních Lebensraumů, po nichž tak žhavě toužili._


_Tělesná schránka drahé zesnulé bude téhož měsíce uložena k věčnému odpočinku na_
_památném poutním místě kde kdysi stával Berlin, při zvucích písně: Es geht ales vorüber,_
_es geht alles vorbei, Wir ziehen hin, wir ziehen her, Wir haben keine Heimat mehr_


_Samájáma u Postupimi (dříve Berlin)_
_V máji LP 1945_
_Za truchlicí pozůstalé: Guislingové – kolaboranti,_
_Příbuzní_


_Herrenvolk_

_Děti_


_NSDAP_

_Vychovatelé_
_Gestapo, pokrevní pacholátka_


_Pohřební ústav Německa: Adolf Hitler a spol._
A bylo takových parte více, zas na jiné způsoby.


Dne 26. května na zdejší škole naposled učila Ludmila Hnyková rozená Hladíková z Vysokého a ježto zdejší definitivní učitel Jan Mecnar. dostal místo v německé vsi Mostku u St. Paky, učil zde
zeť bývalého starosty Karel Hušek
Dne 28. května vydávány první zcela české potravinové lístky.
Dne 29. května urátil se z vězení z Vysokého Bohusl Chlum, propuštěný se svolením staroveského Národního výboru na intervenci hlavně Chlumova nájemníka poručíka Janouška a jiných rozumných občanů, kteří z udavače dělali záchranu obce, s výhradou svobody až do řádného soudu a hned druhý den ráno 30. května byla na vyhlášce na stodole č. 15 přeškrtána jména členů Národního výboru: místopředsedy (bývalého starosty) Nováka, učitele Huška a Jos. Soukupa a u jména St
Marka udělán křížek. Tu noc měl hlídku starý Chlum.
Dne 1. června urátil se z Vratislavě ve Slezsku Ludvík Polouprutský řeznický č. 91 jehož milá
Irena Wojnková Polačka byla zde už od zimi. Tyto dny sháněl hlavně Věnceslav Vodseďálek č. 98 členy do Komunistické strany a přihlásilo se jich k 80 ti hlavně z vděčnosti k Rusku.


Dne 2. června večer v Kvardově hospodě oslava osvobození zahájená několika ranami z pušky, promluvou vedoucího mládeže Jos. Polouprutského č. 28 jenž zastupoval nepřítomného předsedu
Nár. výboru Večerníka přednesena báseň: Mileny Albrechtové a Boženy Vodseďálkové č. 83 a potom krásnou řečí předsedy okr. Národního výboru Jos. Zemana od Pece který se zde v č. 35 za války
skrýval.
Po tomto tancovačka. Ten den přišla nezaručená zpráva že Václ. Novák č. 68 na cestě z vězení v Golnově u Štětína zemřel. Též byl stár 48 let.
Dne 3. června v neděli odpoledne v Kvardově hospodě ustavena zde Komunistická strana po promluvě ředitele vysocké školy Čihala a Nesvadby zámečníka z Vysokého získáno 80 členů
a předsedou zvolen Ant. Vacátko nájemník a faktor v č. 18 a zároveň navržen nový Národní výbor.
Vše se stalo hlavně zásluhou Věnceslava Vodseďálka nájemníka v č. 98. Druhý den už visela vyhláška o nově naurženém Národním výboru a svolána schůze všech občanů na večer dne 5. června a podepsaná nebyla nikym a byli na ni: Jarosl Večerník, Vladisl Vodseďálek, Ant. Skrbek, Jos. Janda, Bedř Polouprutský, Věnceslav Vodseďálek, Frant. Vodseďálek, Stanislav Marek, Stan Kvarda,
Milosl Vodseďálek ml. Ant. Vacátko, Václ. Pičman a na náhradníky pamatováno nebylo. Schůze nesůčastnil se téměř nikdo a tak se nový Nár. výbor ustavil když po propuštěni předsedy strany
Ant. Vacátko zvolen Bohusl Večerník volen předsedou Nár výboru nejprve dosavadní předseda
Večerník a když nepřijal, Vladisl Vodseďálek a když ani ten to nepřijal, přijal to po velkém rozmýšlení hostinský Stanisl Kvarda. Místopředsedou zvolen bývalý předseda Jarosl Večerník, pokladníkem Bohusl Večerník č. 39 a správu vyživování dostal Ant. Skrbek. Nikdo nic nechtěl přijmout a všichni dohromady se shádali proč bourali staré, schůzi zahájil Vacátko který z ní potom utekl,
dále ji vedl Věncesl Vodseďálek a když i on odešel, dokončíval ji Jarosl Večerník.
Dne 5. června večer u Kvardů první schůze nového Nár. výboru v níž usneseno poněvadž do schůze občanů předešlý den skoro nikdo nepřišel ale kritiky u všech bylo dosti, svolali oba výbory
starý i nový za příčinou voleb kterých by se museli sůčastnil všichni občané a tá schůze svolána na
8\. června večer a dostavil se na ni i člen okr. Národ. výboru nadporučík Lavický a sestavena následující kandidátka.



1\. Hušek Karel učitel č. 37

2\. Janda Josef rolník č. 80

3\. Knížek Frant. rolník č. 33

4\. Kvarda Stanislav host. č. 73

5\. Marek Stanislav dělník č. 6

6\. Novák Bohuslav rolník č. 57

7\. Pičman Václav dělník č. 92

8\. Polouprutský Bedřich rolník č. 19
9\. Polouprutský Josef obch. ved. č. 28
10\. Polouprutský Vladimír rolník č. 90



11\. Skrbek Antonín mistr v. v. č. 52

12\. Soukup Josef ml. rolník č. 5:
13\. Šulc Jan rolník č. 59
14\. Šmíd Josef rolník č. 46

15\. Večerník Bohumil rolník č. 39

16\. Večerník Jaroslav rolník č. 20

17\. Vodseďálek Frant. rolník č. 75

18\. Vodseďálek Miloslav ml. rolník č. 10

19\. Vodseďálek Věnceslav dělník č. 98

20\. Vodseďálek Vladislav rolník č. 42



Z uvedených kandidátů mělo se škrtnout 5 jmen dle uvážení každého voliče a chtěl li jich někdo škrtnout více, musel doplnit počet patnácti, jmény jiných osob, jinak se stala kandidátka neplatnou.
Dne 7. červ odpoledne po 5. hodinách strašný příval s kroupami, cesty probrané a u žita jež právě kvetlo, přetlouklo mnoho stébel hlavně v Dolenci a na Malé Straně kde to místy zničilo na 80%.
V neděli dne 10. června ráno o první bozkovské pouti tu přes ves dolů šlo veliké katolické procesí s hudbou z Jablonce nad Jiz. do Bozkova; první to procesí od převratu jdoucí poděkovat Panně
Marii za osvobození.

Dne 11. června dodávala naše obec do Jablonce na nádraží pro ruské vojsko 41 1/2 metráků sena.


Dne 12. června večer u Kvardů schůze na počest teď rok zatčeného velitele hasičů Otakara Nováka jehož poslední dopis byl následující..


_Prag Pangratz den 24 června 1944_
_Drazí!_

_Přijměte odemě srdečný pozdrav a všichni moje požehnání. Loučím se s Vámi před poslední cestou_
_a prosím Boha by jste i vy se zachovali statečně._
_Do poslední chvíle myslím jenom na Vás. Přeji vám do života vše nejlepší. Dnes se loučím s celým_
_svým životem zde na zemi. Jestli jsem někomu ublížil odpusťte mi! Eliško tobě děkuji za vše co jsi pro_
_mě učinila. Děvčata maminku poslouchejte, buďte na ni hodné. Budu vždy při Vás. Dávejte pozor na_
_moji přítomnost! Prosím Dobiáše, aby se Vás ujal po zabavení majetku a odstěhujte se k Elišce a Vlá-_
_ďovi!_

_Pozdrav celé naší vesnici a všem mojím známým též pozdrav od Jos. Hladíka Jiřce i přeji ti vše nej-_
_lepší do života. Pozdrav celému vedení Hospod. družstva ve Vysokém._
_Líbá Vás všechny v duchu váš táta_
_Otakar_


Ten čas měl zdejší Nár. výbor od posádkového velitelství ve Vysokém 3 pušky a nějaké náboje na hlídky ale ježto někteří a hlavně mladší bez příčiny stříleli, nábojů bylo dosti protože vojáci sloužící od nás ve Vysokém v Kramářově vile, nosili je domu, zakázal dosavadní předseda Večerních
bezdůvodné střílení, protože se lidé báli přejít přes ves.
Ve schůzi v níž sestavena kandidátka, usneseno že budou volit jen muži, že to bude o kratším ale tím se cítila dotčená Anna Petruškova č. 18 a podala proto Nár. výboru stížnost na upírání ženám
volebního práva podepsanou mimo ni ještě předsedou Komunistické organisace Vacátkem a Václ.
Pičmanem který si asi sliboval pro sebe od tohoto hodný úspěch a tak napsány kandidátky i pro ženské a tyto nadávaly, že musí volit.
Dne 15. června zatčen nájemník v č. 95 Josef Langhammer československý železničář ve výslužbě a teď zaměstnanec Gauschule protože, žádal li poukaz na obuv, vyplňovali vždy žádanku která stejně zůstala u české obce, vždy německy, přispíval dobrovolně na německou zimní pomoc či je Wintergehilfe a byl miláčkem správce školy Michla a vedoucího Kwapila kteří pro něho i vymohli
u zdejší obce že nemusel hlídat ale byl za nějaký čas propuštěn a 1. srpna nastoupil zas u dráhy v Turnově a na jeho místo do č. 95 se nastěhovala nová nájemnice vdova Marie Pluchová ze Stanového dcera Petra Žanty č. 6.
Dne 16. června zatčen Jindř. Černohlávek č. 70 pro styky se zatčeným Václavem Kouřilem z Vysokého ale zanedlouho propuštěn.
Dne 17. června v neděli dopoledne kdy se už sušilo seno byly konečně volby: Volební výbor byl: učitel Hušek, Vládisl. Vodseďálek, Věnceslav Vodseďálek, Stanisl. Marek, Jarosl. Večerník, Stanislav
Kvarda a Bohusl Večerník a dostavil se též z Jilemnice Lavický. Z policejního oddělení ve Vysokém přišel příkaz nepřipustit Jindř. Maturu ml. a Frant. Novákovou č. 50 jakožto politicky a národně
nespolehlivé, k volbám u čehož způsobila Novákové dcera Bohuslava hrozný výstup a vynadala hlavně učiteli Huškovi. Voleb se sůčastnilo 189 voličů a dostali následující kandidáti hlasů: Karel
Hušek 75, Josef Janda 101, Frant. Knížek 154, Stan. Kvarda 169, Stan. Marek 168, Bohuslav Novák
111, Václav Pičman 70, Bedř. Polouprutský 113, Jos. Polouprutský 163, Vlad Polouprutský 145,
Skrbek 185, Jos. Soukup 111, Jan Šulc 126, Jos. Šmíd 143, Bohusl Večerník 181, Jarosl. Večerník 184,
Frant. Vodseďálek 152, Mil Vodseďálek 142, Věnc. Vodseďálek 117, Vladislav Vodseďálek 166.
Podle výsledku voleb se stali členy Nár. výboru: Ant. Skrbek, Jarosl. Večerník, Bohusl. Večerník,
Stanislav Kvarda, Stanislav Marek, Frant. Vodseďálek, Jos. Polouprutský, Frant. Knížek, Vladislav


Vodseďálek, Vladislav Poluoprutský, Josef Šmíd, Miloslav Vodseďálek a náhradníky Jan Šulc, Věncesl. Vodseďálek a Bedř. Polouprutský a při volbě představenstva zas u Kvardů do dne 18. června večer k níž se nedostavil Frant. Knížek, zvolen po delší táhanici kdy chtěli mít předsedou Jaroslav
Večerníka a když nepřijal, Vlad. Vodseďálka a když ani ten nepřijal, hostinský Stanislav Kvarda, místopředsedou Jaroslav Večerník a členy Vladislav Vodseďálek a Ant. Skrbek a pokladníkem Bohuslav Večerník a obecní kanceláří se stala kancelář Kampeličky u Kvardů.
Ten den prohlídka četnického praporčíka Svobody a Věncesl. Vodseďálka u Víta Martince nařčeného s kolaborantství.
Dne 19. června na Četnické stanici ve Vysokém výslech se zatčeným Vilémem Večerníkem za přítomnosti předsedy Nár. výboru Večerníka, místopředsedy Nováka a členů: Soukupa a Věnc.
Vodseďálka a zatčený se přiznal že udal v Osvětimi 2. září 1942 zemřelého Prokopa Janduru, za pomoci Frant. Novákové č. 50 prostřednictvím Frant. Doubkové č. 67, Jos. Soukupa a starostu Nováka a proto zatčena Frant. Nováková.
Dne 20. června nařízeno vystěhování němců z Rokytnice a lidem z okolí nakázáno, aby si tam šli pro dobytek ježto ho nemá kdo krmit a tak se jich tam vypravilo od nás 8 ale žádný nic nedostal jen
nakonec Vilém Polouprutský č. 28 krávu ježto tam měl v Nár výboru zetě Waltra Tichého nedávno ještě a myslím posud miláčka němců.
21\. června zabavili: předseda Večerník a Věncesl. Vodseďálek v č. 51 jmění Viléma Večerníka jehož bylo na penězích: 9 700 K protektorátních bankovek, přes 5 000 RM německého stříbra a přes
8 1/2 kg československého niklu. Mezi jeho korespondenci se našel i lístek od Jandury z Německa v němž se Jandura těší na shledání s Večerníkem.
V sobotu dne 23. června večer na urších na Sedlákově opět po letech měla chasa Svatojánský oheň a že se toho nemohli nasitit, druhou noc ještě.
Dne 24. června začal úřadovat nový předseda Nár. výboru Stanislav Kvarda a druhý den si při vezl z č. 57 od dosavádního místopředsedy a bývalého starosty Nováka obecní registraturu.
Dne 26. června dovedl do vězení okres. soudu ve Vysokém odpoledne Frant. Vodseďálek č. 75,
Bohuslavu dceru Frant. Novákové č. 50 vulgo Slávku Klepačovu ježto uvězněna Frant. Doubková udávala že ona psala matce dopisi ve kterých se udávali různí občané gestapu, že se s ní matka ve
všem radila.

Z dalšího výslechu vyšlo najevo že Vilém Večerník zaměstnanec špeditera Gernerta v Rokytnici byl placeným faumanem Gestapa prostřednictvím podnikatelského starosty němce Emila Knappe
který byl bytem v Rokytnici a k němuž donášela zprávy Doubková do Poniklé kdež měla rodiče a tato dávala dohromady dopisi, které Večerník Knappemu donášel do Rokytnice ze zpráv dodaných jím samým, Novákovou a Marii Jandovou č. 80, kteráž zatčena 27. června. Doubková potom
do Poniklé už nechodila ale byla ve spojení přímo s Gestapem v Jičíně kamž dojížděla vždy po prvním pro výplatu a jezdila tam s ní i Nováková a čekala na ni vždy na lavici v Lípách a mimo toho
byli placení od kusu.
Doubková vypověděla že staroveského učitele Mecnara a Stanislava Marka č. 6 kteří r. 1941 chodili poslouchat cizí rozhlas do továrního domů i s mistrem Ducháčkem a Janem Červinkou, udal zedník Frant. Žanta německým četníkům v Semilech a zároveň její muž Karel Doubek německému
četníkovi v Pasekách. Tehdy byli udáni také: Stan Marek, Jos. Hladík, Jos. Soukup Jaroslav Večerník že chodí poslouchat k Mecnarovi ale Doubková popřela že by to udělali oni.
Potom udala že starostu Nováka a Jos. Soukupa udali s Večerníkem a Novákovou a Jindř Maturou č. 78 proto že „Soukup zabil na černo prase, že má černé slepice, že přechovává zbraně, že chodil do Roprachtic ke Skrbkovi poslouchat cizí rozhlas, že přimílá na víc, že je komunista že r. 1938 při nějaké národ. slavnosti v Rokytnici nesl prapor, že jeho dcera onemocněla když měla jít do
Německa do práce a starosta že nechává živobytí ženám vysockých uvězněných četníků, že má dva


radiopřijímače, že k němu chodí řada občanů poslouchat, že dodává málo mléka, že sice si se Soukupem předpisují nízké dodávky a jiným vysoké atd.
Zprávy o Soukupovi jí dodala Jandová která je měla od Jindř. Matury jenž byl též skrze Večerníka ve spojení s Gestapem a jenž zase leccos o Soukupovi měl od Jana Šulce. Kuřivo a máslo Doubkové dodával Ant. Vitvar č. 77. Doubková, Nováková, Jandová, Matura a i asi jiní chtěli odstranit starostu a nahradit ho starostou německým ale potom se z toho vytáčeli a Nováková říkala že chtěli českého komisaře a Jandová že Jaroslava Večerníka. Jandová se též hájila tím že věděla o pobytu
Karla Čermáka před zatčením a že ho neudala a Doubková že vysvobodila od zákopových prací:
Jandova čeledína Janduru, Bedř. Polouprutského ml. a Frant. Zákoutského a od práce v továrně:
Ludmilu Večerníkovou č. 99 (76) a Boženu Přibylovou č. 60 při čemž též vyšlo najevo že Anna Petruškova č. 18 když musela r. 1940 do továrny udala 12 děvčat která podle jejího mínění mohou do práce jít. Dále přiznala Doubková že Nováková udala Otakara Nováka že k němu chodí podezřelí
lidé asi prý Lavický což tvrdil i Večerník ale Nováková zas to sváděla na Večerníka a její dcera Slávka řekla že kdyby ona byla tak špatná že mohla také udat dnešního předsedu okres. Nár. výboru Jos.
Zemana jenž ač ženat se s ní scházel buď v poli za č. 84 nebo u ní v bytě po dobu své ilegality což nelhala neb je lidé vídali např Ant. Štěpánek č. 22. Tím se z toho snažila vytáhnout a i vytáhnout
svou matku a zdá se že v celém tom scházení měl také prsty Valter Tichý č. 98 který též se Slávkou pokamaradil protože, ač dal vedoucímu Gauschule Kwapilovi 3. května výstrahu, ač byl v Hořicích
na dražbě židovského nábytku, kam směli jen němci, ač udal továrního ředitele Podzimka a pod svůj podpis připsal „Heil hitler!“, ač s druhým svým kumpánem Langhammerem mluvil před ostatními českými dělníky Gauschule německý, zůstal vedoucím zásobování v Nár. výboru v Rokytnici
a mluvilo se i o tom že on pomohl r. 1941 spoludělníku Lad. Jónovi č. 61 na práci do Německa. Dále udali: Doubková a Jandová že Vít Martinec č. 46 chválil vždy Německo a Hitlera, že si přál jeho
vítězství, že před německým poddůstojníkem jenž tu byl na jaře s Armény a Gruzínci a jenž byl ze
Schwarzwaldu, neschvaloval jednání Hladíkových i když je němec, litoval, že témuž němci na český pozdrav „dobrý den!“ odpověděl vždy „Heil hitler!“ a že říkal „kdyby mělo Rusko zvítězit, že on
odejde s Němci“.
Dále vypověděla Nováková že Večerník k němuž vždy v neděli, když byl doma, docházela, říkal jak ve Staré Vsi poletí sedláci z usedlosti, že od Vojáku jednou poteče potok slz, že ke starostovi
chodí poslouchat cizinu také oba Čermácí (č 15 a 93) což byla lež, že má Soukup neohlášené slepice že jí řekla Jiřina dcera Anny Ducháčkové v č. 49 a že starosta zabil na černo prase že jí řekla
Jindř. Nesvadbova ale potom doznala, že ty slepice počítala sama když šla od Jindř. Matury a o řeči
Nesvadbové nevěděla ani dcera Slávka ani Doubková. Poslední týden června byly výslechy po 5 půldnů.
Dne 29. června v pátek navečer urátila se domu z koncentráku vdova Eliška Nováková č. 44 jíž přivezl v autu četnický praporčík Svoboda.
Celý ten týden pršelo a seno hnilo a i už něco jetelů a to trvalo ještě druhý týden a brambory ještě nebyli oruchané a mnohé se už oruchali jen jednou a seno se dosušilo většinou 14. července.
Ten čas při prohlížení obecních účtu vyšlo najevo že bývalý starosta Novák počítal si za čištění a vytápění kanceláře ač to měl v kuchyni a počital si za půjčení psacího stroje ač na něm sám psát
neuměl a psal na něm jeho zeť učitel Hušek pro jeho ulehčení a za každou cestu na okres si počítal

60 K.

Dne 6. července zde zvonili četníku Ant. Slavíkovi nevlastnímu synu Jos. Soukupa č. 53 (5) jehož jedoucího na motociklů zabilo vojenské nákladní auto u Raspenavy.
Dne 9. července odstěhoval se z č. 96 Adolf Breuer (3 osoby) někde k Liberci. Mimo nich se odstěhovali ještě: Ladislav Jón z č. 61 (5 osob) do Hranice u Rokytnice odkudž byl, Václav Týl a jeho zeť Šumpík (6 osob) z č. 98 na Příchovice odkudž byli, Vladimír Petruška z č. 18 (3 osoby) na Nový


Svět a 2 kluky Doubkových si vzal jejich děd Jan Fišera do Poniklé. Celkem 19 osob ze vsi pryč ale
Petruška tam dlouho nebyl nasitiv se brzo chalupy s kravou přistěhoval se za 14 dnů do Jesenného.
Při výsleších se zvědělo že Doubková 3. května viděla Miloslava Vodseďálka ml. chodit po vsi s kulovnicí, mimo toho viděla že jeho bratr Věnceslav měl browning a že před Ducháčkovou hospodou řekl že ho měl celou válku a že by byl špatný Čech kdyby neměl zbraň. Ježto jmenovaní
přímo řekli Doubkové a Večerníkovi že je patří zastřelit, když potom ovládli zas Vysoké němci, přišel si Večerník do č. 98 a nezastihnuv nikoho z rodiny Věncesl. Vodseďálka doma, řekl jeho domácímu Ant. Jodasovi, že ten člověk musí být potrestán a Doubková si přišla do č. 10 a nařizovala
starému Miloslav Vodseďálkovi ať se ihned synové i se zbraněmi dostaví na komando do Vysokého, že Miloslava s puškou sama viděla a co má druhý a co řekl na to že má korunního svědka a ten
svědek byla Marie Jandová a zvěděla to od Matury.
Mimo toho řekla Jandová že k Doubkové chodil také jeden sedlák z Dolence a Slávka Nováková která chtěla nalhat že zvěděla že Doubková je udavačka až po převratě, doznala že to byl Stanislav
Kvarda a její matka, doznala že Kvarda hledal prostřednictvím Doubkové pomoc u Gestapa proti
Hladíkovi a starostovi. Doubková doznala že jí Kvarda říkal že by potřeboval, aby s ním dojela na
Gestapo a když chtěla vědět co by tam chtěl, řekl, že to je jeho soukromá záležitost a že si tam konečně může dojet sám a když potom už byli Hladíkovi popraveni, že se sešli kdesi na poli a Kvarda že projevoval radost nad tím co se jim stalo, že jim to patří že je Pámbu našel a že co ho stály soudy
s nimi a jestli na gestapu byl že ona neví.
Dne 11. července propuštěna z vězení Jandová a obesláni na druhý den po výslechu Jindř. Matury, ml. Jindř. Matura, jeho žena a jeho čeledín Jos. Hýrek. Odpoledne toho dne sběhala Pavlína
Maturová se svou dcerou Pavlínou Uhlířovou všecky členy Nár. výboru, aby se šli jejího syna zastat a nenechali ho bít a poslechl ji předseda Kvarda a zrovna si ho tam zadrželi ale on popřel, že by kdy
s Doubkovou vůbec rozmlouval a teprv za týden se na vše upamatoval ale říkal že na gestapu nebyl.
Mladý Matura, jeho žena a Hýrek neprozradili nic. Výslechy krom prvního s Večerníkem se odbývali u soudu v místnosti v poschodí s okny do dvora kde bylo Policejní oddělení Nár výboru. Ti tři z č. 78 propuštěni zas domů a týž den propuštěna i Slávka Nováková ovšemže jen prozatím jako
Jandová a stará Nováková propuštěna 25. července.
Dne 13. července udala Marie Kvardová obecního sluhu Oldř. Nováka že 25. října 1944 šel hlásit na četnickou stanici ony dva Rusi kteří chtěli na Anně Špidlenové chléb a ona se bála, aby to nikdo
neviděl a ohlásila to na obecním úřadě a starosta s hlášením nespěchal ale viděl je též Josef Šmíd a jeho švakr Vít Martinec přiletěl na obec. úř, že se s tím musí něco dělat a proto poslal starosta
sluhu s hlášením ale ten než s ním došel, četníci vše už věděli od Martince. A proto z toho teď Novák nic neměl.

Dne 15. července naše pouť s houpačkami, kolotočem a střelnici na louce Frant. Polouprutského č. 11 a Jos. Janouška č. 9 pod silnicí u sv. Jana. Krásné počasí a večer taneční zábava s velkou návštěvou.

Dne 17. července obhad na usedlosti č. 44 u Vojáků pozůstalost to popraveného Otakara Nováka. Obhádnuto za 47 000 K a skoro tolik tam bylo dluhu. Otakara Nováka dcera Jiřina převzala po nějakém němci v Rokytnici pilu.
Dne 18. července přišel si sem pro domovský list Vilém Michal Lukeš syn Jana syna Michala
Lukše z č. 56 bytem v Dolním Wersbachu naroz. r. 1901 Ital české národnosti jenž uměl jen málo německy a ještě méně česky. Vracel se z koncentračního tábora v Mnichově. Byl tkalcovský mistr.
Dne 19. července zvolen v místnosti obecního úřadu v č. 73 novým předsedou Nár výboru po dlouhém prošení Vladislav Vodseďálek č. 42 když mu slíbili ostatní členové spolupráci. Od Kvardová zatčení až do té chvíle chodili věci vyřizovat jak Vodseďálek a Skrbek taky Marek a oba Večerníci.


Z Kvardova zatčení hodné pozdvižení ve vsi a Frant. Chlum, Jos. Šmíd a Ant. Vitvar mluvili, že vše dělá Soukup, aby prý se předsedou stal bývalý starosta.
V neděli dne 22. července odpoledne strašlivé povětří které všecky jetelové kůpy rozházelo a Bohuslavu Večerníkovi č. 39 převrátilo fůru jetele ke kopci do žita. Ten den ujal Stanislav Housa faktor navleku koral od své matky Barbory Housové domek č. 21 u Housičků neb Chalupa pod Čermákovi řečený jak ona ho ujala r. 1922 po smrti svého muže Frant. Housi.
Kol sv. Anny se doklidil jetel jehož byl hrozný nadbytek a ježto měl každý ještě mnoho staré slámy byl velký nedostatek místa. Ten rok nebyly skoro žádné a nebo může se říci vůbec žádné třešně a i jiného ovoce a jahod málo.
27\. července zahájil žně Jos. Soukup a druhý den Frant. Čermák ale hlavní žně začaly až po vysocké pouti 6. srpna a jetel na poli ještě měli: Stanisl. Kobr, Jos. Polouprutský č. 35 (89), Frant.
Soukup, Jos. Vodseďálek a Frant. Zeman.
Připomenouti dlužno že Frant. Janoušek č. 9 podle doznání Doubkové, před ní říkal že v č. 10 u Mil. Vodseďálka se pořádají zakázané schůze mediánu a že starý Miloslav Vodseďálek a starosta
Novák chodí na takové do jiných vsí a že ona řekla to že udat nemůže protože její sestra Kučerová v Jesenném je matka mladé Vodseďálkové.
Ten čas zde měli na práci němce v těchto místech: Stanislav Kvarda ženskou s dvěma kluky od
Jablonce nad Nis., Frant. Soukup jednoho ze Šrajberhavy ve Slezsku, Karel Čermák jednoho z Markvartic u Děčína, Josef Janoušek jednoho po od Hiršberku ve Slezsku, u Milosl Vodseďálka
jeden z Dol. Adersbachu a u Václ. Žitného v č. 27 jednoho ze Starého Habendorfu.
Dne 29. července v neděli odpoledne ustavena zde místní Jednota českých zemědělců v hospodě u Kvarda. Dostavilo se 20 občanů ale přihlásili se všichni a předsedou zvolen Milosl Vodseďálek
a jednatelem Jan Šulc.
Koncem toho měsíce odstěhovali se ze vsi: poručík Janoušek z č. 79 (3 osoby) Rudolf Přibyl se sestrou Boženou a jejím snoubencem Václ. Řezáčem (3 osoby) z č. 60 odešli do Rokytnice Valter
Tichý (2 osoby) z č. 98 do Rokytnice celkem 8 osob a přechodně ve filiálce Hospodářského družstva vysockého v Rokytnici zaměstnáni: Ladislav Soukup z č. 53 a Jos. Polouprutský z č. 28.
Také se odtud odstěhoval k dceři do Jablonce Melichar Honák a chalupu č. 12 od něho na rok najal Jan Skalský z Vysokého jenž zde před rokem 1910 poměl č. 83. Žito se dožalo většinou 13. srpna a to už zrůstalo stojaté poněvadž 10. srpna začalo pršet a 11. a 12. lilo jako z konve a při tom
teplo takže žito zrostlo nejen v babkách ale i neposečené a bylo ten rok hodně řídké a v něm mnoho trávy a také hodně vyťuknuté od krup a že bylo mnoho jetele a mnoho staré slámy, neměli to lidé
kam uložit že měli kúpy jetele venku při stodolách a stohy slámy měli i ti kteří je nikdy nemívali a prorokovalo se že ten přebytek bude jednou chybět.
Dne 3. srpna obhad na usedlost č. 35 u Marků neb u Petrů pozůstalost to popraveného Jos. Hladíka a obhádnuta za 109 000 K.

Dne 7. srpna v úterý dopoledne ve Vysokém v Sokolovně odvod branců ročníku 1912 až 1923.
Byly to Miloslav Vodseďálek č. 10, Karel Koldovský č. 16, Josef Polouprutský č. 28 kteří se ani svlékat nemuseli protože pobyli už chvíli na vojně r. 1939 a další: Karel Hušek č. 57, Frant. Chlum č. 79,
Jaroslav Polouprutský č. 28, Jos. Hrádecký 94, Jindř Matura č. 78, Jindř Černohlávek č. 70, Lev
Rajský č. 64, Ladislav Dachs č. 58, Václav Pavlata č. 55, Josef Soukup č. 53, Bedř. Polouprutský č. 19,
Václ. Polouprutský č. 90, Josef Janoušek č. 9, Ladislav Jandura č. 96 a odvedeni byli všichni. Samostatnými hospodáři z nich byli: Vodseďálek a Janoušek. Otci dětí z nich bylo 5: Vodseďálek, Janoušek, Matura, Černohlávek a Dachs a učitel Hušek se jím stal zrovna v den odvodu.
Dne 18. srpna začala Pavla Svárovská č. 23 první ve vsi žnout oves. Ten den odešli odsud skauti jichž tu bylo 50 od 1. srpna z Čakovic u Prahy kteří tu byli jako na žňové povinnosti kteří ale moc
nepomohli protože zrovna ten čas byl velmi ošklivo a zima a potom ani mnoho neuměli a jen to


cuchali a nejvíce s nimi nespokojen školník jemuž spotřebovali cibuli a škola kde byli ubytování po nich zůstala moc ušpiněna.
Ježto se připravovalo na září zahájení činnosti Lidového soudu na Jilemnicku, byl zas 20. srpna
Karel Čermák a Bohusl Chlum ve Vysokém u soudu u výslechu a 24. zas.
Dne 22. srpna se většinou dobralo žito mokré a porostlé ale ještě dosti ho po tom dni zůstalo na poli a jetel měli na poli ještě: Stanislav Kobr, Frant. Soukup a Frant. Zeman a douklidil ho jen Soukup, kdežto ti dva ho zaruchaly.
Dne 31. srpna dal o sobě vědět Bohusl Olič psaním ze Švédska kam utekl s několika jinými od němců z Norska za půlroční noci někde za polárním kruhem a domů se vrátil 9. listopadu.
V Jilemnici odveden od nás k vojsku Karel Holina z č. 49 úředník při okres. na výboru a v Plzni zaměstnanec Škodovky Frant. Štěpánek č. 22 a o jeho bratru Antonínovi mlynářském někde u Mělníka nebylo posud zpráv ač ho otec dal hledat rozhlase.
Na výborské místo za Jos. Polouprutského č. 28 zaměstnaného vysockým družstvem v Rokytnici, povolán Bedř. Polouprutský č. 19. Ježto dosavadní náš učitel a zeť Bohusl Nováka Karel Hušek na
svou žádost dosazen na školu v Machníně u Liberce dosazená sem zas Ludmila Hnyková z Vysokého kteráž tu začala v září učit a když byla po porodu zastával ji zde její manžel Petr Hnyk syn pekaře Hnyka z Vysokého.
Dne 1. září k velkému překvapení celé vsi vrátil se Kvarda z vězení. Ten čas ujal nezletilý syn popraveného Fr. Čivrného Ivan Čivrný domek č. 64 na Lukavci odkudž se odstěhovala 11. září jeho teta Barbora Rajská s nevlastním synem do Mostu kamž je následoval starý Lev Rajský vulgo Chachar po svém propuštění z vězení 26. září a č. 64 zůstalo prázdné.
Dne 7. září zemřela 44 letá Božena Polouprutská žena Jos. Polouprutského chalupníka č. 89 a hospodáře na č. 35 a první zemřelá po ni byla dne 22. listopadu její 79 letá matka Barbara Soukupová. Polovici chalupy č. 89 ujali děti: Miloslav a Růžena Polouprutští.
Dne 9. září slavila zdejší mládež na louce Bedř Polouprutského nad č. 98 dožinkovou slavnost za velmi krásného počasí. Krojový průvod s jezdci na koních šel od Kvardova hostince po silnici
a u pomníku oběti války 1914 – 18 položili věnec při čemž promluvil velitel hasičů Vit Martinec a na místě slavnosti promluvil za mládež Jos. Polouprutský č. 28 Frant. Jancák z Roztok a Kamil
Janus ze Šachovce měli výstup s Jarosl Večerníkem který na slavnosti nebyl a ruchal.
Dne 14. září odpoledne zjistil Frant. Zeman že někdo jeho kuřeti nohu přerazil a vynadal pro to
Ant. Štěpánkovi a jeho synu Františkovi.
Dne 16. září zvolen velitelem do zemského N. V. Stanisl Marek č. 6.

Dne 22. září v č. 44 svatba první v osvobozené republice Jiřiny dcery po Otakaru Novákovi s Václ. Hladíkem z Vysokého za velmi krásného počasí jehož to byl poslední den a druhý den o posvícení začalo časně ráno pršet a nebylo dešti konce a oves na poli co ještě trochu měli: Jar Večerník,
Václ. Žitný č. 27, Jos. Slavík, Boh Slavík, Jindř Matura a hodně: Jos. Vodseďálek a Karel Koldovský skoro shnil.

Dne 25. září přivezl Milosl Vodseďálek č. 10 z Vysokého pro zdejší obec motorovou stříkačku pocházející z ruské kořisti ze Zhořelce k níž jsme přišli přičiněním velitele Martince, našeho rodáka
min. rady v. v. Vodseďálka z č. 10 a na přímluvu Vysokého nad Jiz.
Dne 27. září se odstěhoval Rudolf Jina železničář do pohraničí a do jeho domku č. 86 se nastěhovala Marie Jandurová dosud nájemnice v č. 96 v Jandově pazderně s dcerou čímž dům č. 96 zůstal úplně prázdný. Mimo toho zůstalo prázdné č. 69 odkudž se majitelka Antonie Šaldová se synem
Jos. Jónem odstěhovala do
Dne 1. října nastoupili nováčci: Ladisl Jandura k dělostřelectvu v Liberci. Karel Hušek k dělostřelectvu v Hradci Králové, Jos. Janoušek k hraničářům ve Vrchlabí, Frant. Chlum k telegrafistům v Dobrušce.


Dne 1. října zaveden zas tak zv. zimní čas t j starý čas o 1 hodinu zpátky.
Dne 4. října se odtud odstěhoval do Varnsdorfu Miloslav Holubec z č. 45 zeť Josefy Oličové (osob v 6).
Dne 7. října se odstěhoval do Šenvaldu u Frýdlantu Václ. Pičman a jeho domek č. 92 převzal
Vladimír Petruška který mezitím byl už zas z Nového Světa v Jesenném.
Dne 13. října se odstěhoval do Hostinného Bohumil Špidlen z č. 91 poraziv dříve okolo domu všecky olše a jabloň a vše prodav a vypůjčiv si na směnku v Hospodářské záložně 2 000 K na kterouž se mu podepsal Vít Martinec. Osob 6. Domek zůstal prázdný.
Dne 16. října se odstěhoval do Polubného Václav Přibyl z č. 60 vzav matku Marii majitelku č. 60 sebou takže domek zůstal prázdný. Osob 5. Tentýž se sem nedávno přestěhoval z č. 1 takže č. 1 po
odejítí Marie Kolodovské v listopadu k dceři do Kostelce nad Labem zůstalo též prázdné.
Ku konci měsíce října velká nouze o sůl. Chléb byl buď málo nebo vůbec neslaný a proto lidé nakládali málo zelí a ještě ho solili červenou dobytčí.
Tyto dny mnoho hluku s vydáváním nových československých a dáváním na vázané vklady protektorátních a starých československých peněz. Každý by si byl za staré chtěl co nejvíce něčeho nakoupit a zároveň je zas od druhého nechtěl brát. Mnozí si nakoupili poštovních známek a ty
potom byly prohlášeny za neplatné a jiní zas kupovali za ně v pohraničí po němcích které naši odsunuli do Německa, nábytek. Z nás toho nejvíce koupil Frant. Čermák č. 93 na Novém Světě za
5000 K ale ještě na tom chtěl šetřit mysle že to bude jen za 2 000 K.
Maloskalská mlékárna dosud majetek němce se stala družstevní a lákala členy přijímáním podílů po 100 K ve starých penězích. Od nás sehnala 7 000 K. Nejvíce si jich vzal Bohusl Novák č. 57 za

2000 K.

Brambory ten rok nebyli slavné a i se trochu kazili a dokopali se hlavně kolem 18. října. Zelí bylo obstojné a prodávalo se za 4 K; jablka měli ve vsi jen dva: Bedřich Polouprutský a Jaroslav Večerník
ale ještě se hodně kazila jsouce potlučená od krup a prodávala se 1 kg za 10 až 12 K.
Staré peníze se měnili za nové v obnosu 500 K na osobu a 500 K na podnik neb hospodářství.
Daně a obecní dávky a poplatky se zaplatili za tento rok také starými, jediná ve vsi Marie Koldovská č. 1 to zaplatila novými.
Den 28. října se v naší obci přímo neslavil ale sůčastnili se odtud oslav ve Vysokém a Všech svatých se slavilo zas na ten den kdy jich bylo a né v neděli po nich jako za Německa.
Když za války začali dodávky dobytka stal se na Vysocku vykupovačem pro Svaz Frant. Zeman vulgo Frant. Babulů z Jesenného a že byl ze semilského okresu a mi tehdy byli ještě na jilemnickém,
napsali mu úřady jednoduše za bydliště Helkovice kde měl tchána starostů Knopa a ten tak rolníky šatil že všichni říkali že musí po válce viset ale nestalo se mu nic a když mělo dostat výkup dobytka
družstvo, vymohl mu to strýc v Praze že on měl výkup jeden týden na družstvo druhý.
Dne 9. listopadu se ukázal první sníh ale stál a bylo krásně teplo beze sněhu a 18. v neděli zrovna letní den a tu poprvé zmrzlo a mrazi se stupňovali a 25. v neděli na zmrzlé pršelo takže nebylo
možné nikam dojít a hoši: Čermákův č. 93 a Knížkův č. 33 jdouce ráno do sběrny s mlékem, upadli a rozlili ho a 26. ráno bylo napadeno sněhu.
10\. listopadu odstěhovala se Marie Pluchová z č. 95 do Vysokého k sestřenici vdově po němci
4\. května zastřeleném Háskovi č. 109 a č. 95 zůstalo prázdné.
11\. listopadu se vyplňovali evidenční listy namísto Bytových seznamu jež se vedli za první republiky což se za Německa nedělalo.
Tyto dny rozepisovala zemědělská komise kontingent dodávky obilí a bylo mezi občany velké rozhořčení že za války nedodával jen starosta a teď že jich nechce dodávat dvanáct a nejhorší z nich
že byli ti co mají úrodu nejlepší, totiž oba Čermáci č. 15 a 93 a dodávku navalili na ostatní, plochy pšenice a žita upřené a oves hlášeny za směsku.


17\. listopadu se odstěhoval do Šenvaldu u Frýdlantu za zetěm Ladislavem Dachsem Oldřich Polouprutský č. 58 celkem 4 osoby a vše okolo domu jako olše, javory, smrky, dvě jabloně a 75 let starý dub vyporážel a prodal utrživ za to 19 000 K. Číslo 58 zůstalo prázdné.
Dne 24. listop v sobotu dopoledne dražba na pachtovní obecní pozemky a odpoledne na dráhy za přítomnosti předsedy obce Vodseďálka a Večerníků č. 39 a 20. Mnoho se neutržilo protože vystěhováním tolika lidí ubylo zájemců a dráhy si někdo vydražil třeba tři.
Tyto dny přiznáváni vkladních knížek na tiskopise za 20 K. Sbírka na válkou postižené Slovensko a Slezsko vynesla pro každou zemi 1 500 K.
Velký nedostatek uhlí. Skrbek u mlýna v Jesenném jenž celému okolí pražil žito, upražil jen tomu kdo mu dal 4 kg uhlí na 10 K žita a lidé uhlí neměli.
Za okupace rozpuštěný spolek Snaha se už neobnovil a všecky jeho věci přešli na nový svaz české mládeže S.Č.M. Který už 2. prosince zde u Kvardů pořádal Mikulášský večírek který se jim vydařil.
Dne 10. prosince dodávala naše obec na nádraží do Jablonce nad Jiz. 5 kusu dobytka z předepsaných 6 na válkou postižené Slovensko od Frant. Čermáka, St. Kobra, Frant. Knížka, Václ. Žitného a ze mlýna.
Dne 11. prosince odpoledne se urátil z vězení udavač Jindřich Matura st.
8\. prosince večer se blýskalo a hned druhý den se začal trousit sníh, třetí den už padal více a ve středu a ve čtvrtek 12. a 13. se přímo hrnul a taková vánice která ještě 14 trvala že ani protahování
silnic koňmi pluhem nebylo nic platné, auta a autobusi uvázli v návějích a jeden se dokonce dostal před č. 1 pod silnici a při tom bylo hodně mrazivo a uhlí žádné nebylo.
Dne 11. prosince vrátil se z vězení a udavač a v pomahač Gestapa Jindřich Matura a 19. prosince zrovna takový výtečník Karel Doubek jenž se zrovna odhlásil do Poniklé.
Před vánočními svátky dostal vyznamenání a pochvalné uznání od prezidenta republiky za činnost v národním odboji r. 1943 v Griebo u Goswigu (u Wittenbergu) v Německu 31. srpna zemřelý 29 letý Frant. Hrádecký č. 94.
Dne 23. prosince se zas odváděly součástky odstředivek a másnic do školy kde se ukládaly na domě. Přijímali je: předseda Nár. výb. Vodseďálek a Bohuslav Večerník a Jaroslav Večerník.
27\. prosince večer u Kvardů schůze občanů na níž zmocněnec Koperativy z Prahy inž. Metoděj
Metelka ze Třiče (jeho matka z č. 77) založil elektrárenské družstvo pro zdejší ves jehož předsedou zvolen Vít Martinec, místopředsedou Frant. Čermák č. 93, pokladníkem Bohuslav Večerník a členy
výboru: předseda Vodseďálek, Bohuslav Novák a Stanislav Kobr. Podili byli 100 K z korce výměry zemědělské půdy, 3 podíli ze stavení a kdo neměl pozemek tak ještě z každé místnosti jeden podíl
a živnostníci podle základní daně. Mimo těchto přistoupili toho dne: Jos. Večerník, Jarosl Večerník,
Frant. Zákoutský, Josef Šmíd, Frant. Liška, Karla Černohlávková, Josef Janda, Anna Bouzková, Josefa Oličova, Růžena Nováková, Ludmila Čermáková, Ant. Kobr, Augustýn Novotný, Karel Koldovský, Ladislav Kobr, Oldřich Novák, Frant. Chlum, Frant. Vodseďálek, Frant. knížek, Frant. Kobr,
Bedřich Polouprutský, Antonín Štěpánek, Josef Novák, Jan Šulc, Vladislav Polouprutský, Ant.
Vitvar, Frant. Eliška, Frant. Soukup, Bohumil Slavík, Jos. Babec, Jos. Vodseďálek, Anežka Ducháčková, Frant. Večerník, Karel Čermák, Fr. Martinec
Ke konci roku zde bylo 212 kusů hovězího dobytka z čehož 80 krav a 36 volů. Koní to bylo 17 koz
164 a 13 prasat.
Obyvatel tu bylo 270 a zemřelo jich ten rok 4 a narodilo se jich 7.
Když byl Matura ještě ve vězení v prosinci sháněla jeho žena Pavla podpisy občanů na žádost za jeho propuštění a podepsali se jí: její sestra Karla Černohlávková a bratranci: Frant. Polouprutský
č. 11, Bedřich Polouprutský č. 19 a Vladimír Šalda č. 72 a cizí Frant. Chlum. Když s tím přišla k předsedovi Vodseďálkovi ten jí žádost zadržel a nenechal ji s tím chodit ale Matura vzdortomu za
tři dny přišel domů k velkému pohoršení jedněch a k radosti druhých jako Jos. Jandy.


K elektrice do konce roku ještě přistoupili: Frant. Zeman, mlynářka Albrechtová, Jaroslav Nesvadba, Josef Soukup, Štěp Hrádecký, Pavla Svárovská, Ant. Jodas, Frant. Hlavová, Vilém Polouprutský, Josef Polouprutský z č. 89 i 35, Adolf Novotný. Mimo nich byli ještě z Hořence ti jenž měli už připojení z Vysokého totiž č. 1, 3, 6, 10, 12, 64, 83 jen Josef Janoušek č. 9 a Vladimír Šalda nepřistoupili a ještě nepřistoupili: Karolína Večerníková a Stanislav Housa a z už přihlášených se zpáčili:
Pavla Svárovská a Josef Slavík. Na Vánoční svátky ta spousta sněhu zas skoro úplně stála takže zůstal jen pod břehy a nadělalo hodně ledu.
Do školy zde ten rok chodilo 14 dětí a do vysocké odsud jich chodilo 9. Ježto Josef Polouprutský č. 89 opustil svou chalupu a nastěhoval se do najatého č. 35 zůstalo č. 89 prázdné takže jsme tu měli
koncem roku neobydlená tato čísla: 1, 64, 67, 96, 95, 60, 61, 87, 88, 89, 91, 58, 69 k nimž ještě po
Novém roce přibylo č. 92.

### **1946**


Dne 6. ledna na Tři krále sehrali zde u Kvardů členové Svazu mládeže opět divadlo. Jakousi veselohru což zde nebylo jak za první republiky; návštěva velká a 19. ledna v sobotu tamtéž ples zdejších hasičů s ohromnou návštěvou.

Dne 15. ledna zemřela 57 letá Růžena Kobrová majitelka neoddělené chalupy č. 56 u Lukšů nebo na Pustině. Pozůstalý manžel Frant. Kobr ležel už kolik let jsa nemocen, na hnáty nemoha se ani
hnout a ten zde zůstal.

16\. ledna dodávala naše obec do Hospodářského družstva 8 q sena.
21\. ledna odstěhoval se zas odsud z č. 92 Vladimír Petruška do Rokytnice takže zas jedno číslo zůstalo prázdné.
Dne 2. unora na Hromnice odpoledne u Kvardů schůze hospodářů v příčině pastvinářství k němuž se přihlásili: Jos. Soukup, Fr. Soukup, Bohusl Novák, Milosl Vodseďálek a Fr. Čermák ale když po čase přišlo, že jen členský příspěvek se zápisným obnáší 500 K, zůstal u toho jen první a poslední.
Dále usneseno dodávati vejce z jedné slepice 60 kusů.
Dne 8. února taková povodeň že nebyla 50 let, cesty probrané, pole probraná, sklepi plné vody, potok byl učiněná řeka a v mnoha místech si udělal jiné koryto protože hrnul kameni, rošti, celé
kusy břehu a celé kůpy nestálého sněhu a to trvalo do druhého dne do odpoledne kdy přestalo pršet a začal padat snih.
Ku konci února vrátili se z vojny: Fr. Chlum, učitel Hušek, Jos. Janoušek a Jos. Soukup a zas
1\. března narukovali: Karel Koldovský, Jos. Polouprutský č. 28 a Milosl Vodseďálek. Poslední byl předsedou Jednotného svazu Ces. zemědělců (JSČZ) a převzal po jeho odchodu vedeni místopředseda Jarosl Večerník.
Dne 10. března v neděli odpoledne byla na sále u Kvardů za 7. březen Masarykova oslava vedená předsedou místní rady osvětové Vítem Martincem kterýž k tomu zdejší děti pěkně nacvičil a vhodné úkoly pro ně vybral.
Dne 15. května zemřela 86 let stará Marie Vodseďálková výminkářka na usedlosti č. 9 u Hajnů rozená Janouchová z Jestřabí a hlavní příčina zkažené té dosti velké usedlosti neb ona ji chtěla dát
dceři a otec zas synovi a tak jim to prodal na polovic a syn tam ani nebydlel a syn po dceři to zas chtěl prodat protože se mu ve spolku nelíbilo.
V tom týdnu dostal Fr. Chlum pochvalu za přes 100% splněnou dodávku a poukaz na střevíce.
Dne 22. března koupil Ant. Vacátko sklářfaktor č. 18 od Ladislava Kobra vlastně od jeho ženy za 45 000 K dům č. 18 v němž se jeho žena Vlasta Petruškova narodila a prodávající Božena


Kobrová zas koupila za 75 000 K od Ant. Jodasa dům jeho přiblblé svěřenky Marie Jánové č. 98 pro obchod.
Dne 23. března usadil se v domku č. 64 nový nájemník Jan Červinka z Vysokého jenž měl ženu
Marii dceru Ant. Syrovátky č. 3 rozvedenou Krykorkovou a č. 95 obydleno zas 27. března od němců pro něž to najala vysocká továrna a zároveň Jandovu pazdernu č. 96.
Dne 27. března odpoledne u Kvardů schůze všech zemědělců na níž se dostavili z Jilemnice okresní předseda Josef Zeman a úředník Kynčil za účelem zvýšení dodávky obilí a přidalo se:
1 175 kg žita, 30 kg ječmene a 175 kg ovsa. Nejvíce dali: Josef Soukup 100 kg a Karel Čermák 150 kg žita a nic nepřidali: Pavla Maturová, Vlad. Šalda a Bedř. Polouprutský.
Dne 31. března odstěhovala se a nechala dům prázdný Frant. Nováková z č. 50 s dcerami: Bohuslavou, Albínou a vnukem, k dceři Františce Kouřilové do Nového Města pod Smrkem. Když dříve vše co kolem domu bylo k spálení vyporážela a prodala. Byly to hlavně jasany a olše a koupili to
většinou Frant. Zeman a Frant. Chlum. Brzo potom přihlásil se bratr otce nemanželského syna
Albíny Novákové že podle odkazu tohoto jenž zahynul co záhraniční vojín, má se o něho postarat.
Dne 1. dubna porazil Bedř. Polouprutský nad studnici před č. 18 velkou lípu která schla od blesku který do ní před dvěma lety uhodil. Sázel jí jeho otec Frant. když mu bylo 11 let a byla už větší a on byl narozen 1848.
2\. dubna odbývala mládež sbírku na válkou postižené naše Slezsko a vybralo se 820 K. Nejvíce dal Vit Martinec 53 K a nejméně Josef Novák 2 K ale několik jich nedalo nic.
3\. dubna se vyjelo hlavně na pole, sníh už nebyl žádný a 5 dní dubna bylo počasí jako v červnu
6\. odpoledne neobyčejná zima a 7. ráno velký přimrazek když předtím navečer zahřmělo.
V neděli 7. dubna se zřekl na vojně v Jičíně u dělostřelectva jsoucí Miloslav Vodseďálek hospodaření na otcově č. 10 u Starů a jeho žena Marie s dětmi se odstěhovala za rodiči do Kořenova v pohraničí a č. 10 od otce na rok najal starší syn Věnceslav truhlář a zaměstnanec tiskárny Orbis
v Praze a pozemky jich strýce minister. rady ing Fr. Vodseďálka na nichž Miloslav hospodařil, najal
Frant. Čermák.

Dne 11. dubna koupil Stanislav Housa č. 21 bytem ve Vysokém od Jany Krykorkové za 18 000 K ohlášených (jinak 23 000 K) chalupu č. 95 u Hloušků neb u Pavlů a němce tam ubytované přestěhovali do chalupy č. 12 odkudž se odstěhoval nájemce Jan Skalský na němcům zabranou chalupu v Huti.
13\. dubna dopoledne rozdíleli v úřadovně Hárodního výboru č. 73 předseda Vodseďálek, Marek a oba Večernici (č 39 a 20) mezi lidi oděv sebraný pro nás v Americe.
14\. dubna tu dopoledne přes ves přejel do Vysokého na předvolební řeč ministr Josef David a odpoledne zpět.
16\. dubna zemřel po dlouholeté nemohoucnosti 62 letý Frant. Kobr jehož žena zemřela 15. ledna a po němž teď ujal chalupu č. 56 bratr Josef Kobr římský kostelník a švec ve Vysokém. Zesnulý dal
velikou posluhu kterouž mu dělali hlavně Pavla Svárovská a Karla Černohlávková.
17\. dubna se odstěhovala Eliška Nováková s nejmladší dcerou Hanou k dceří Jiřině Hladíkové na pilu do Rokytnice a do prázdného stavení č. 44 se nastěhovala její švakrová Anna Nováková z č. 98
a pozemky na rok najal Bohusl Novák č. 57.
Ten den zemřela v Roprachticích 59 letá Ludmila Strnádková a její matka Marie Polouprutská nejstarší naše občanka se od ní přistěhovala zas do Staré Vsi k synu Bedřichovi do č. 19 stará 90 let.
Na Zelený čtvrtek 18. dubna byla z neobyčejného tepla bouřka, na večer a na Velký pátek pršelo a odpoledne zima a na Bílou sobotu byl mráz a na Velkou neděli větší a v pondělí strašně mrazivý
vítr.

24\. dubna se oběsil 59 letý chalupník a trafikant jenž bydlel sám, Karel Polák po němž ujal chalupu č. 30 u Duštů syn Josef Polák bytem v České Kamenici a najal si ji Frant. Dlabola dosud nájemník v č. 74 které teď zůstalo prázdné a krávu po Polákovi koupil Jaroslav Večerník za 6 500 K.


Dne 1. května se přestěhoval Ladislav Kobr do č. 98 a druhý den se začalo mléko snášet tam; krám si zařídil zas tam co býval za Frant. Polouprutského kde posledně bydlel Waltr Tichý a z bytu
Ant. Jodasa uděláno skladiště, do bytu Anny Novákové na domě se nastěhoval majitele otec Josef
Kobr a majitel zaujal byt po Věncesl. Vodseďálkovi.
Dne 5. května na den prvního výročí loňského povstání byla odpoledne na oslavu u Kvardů dětská besídka. Ten den na večer padaly kroupy, hodně žita, které právě metalo, polámalo a 9. ráno hodný přimrazek.
Dne 6. května zaveden zas tak zv. letní čas.

Dne 8. května u odvodu ročník 1924 Stanislav Kvarda č. 73 a Václav Albrecht č. 40 a odvedeni

oba. Ten den šel Melichar Honák bydlivší u dcery Růženy Vlkové v Jablonci této pro mléko a v koleně u kováře Marka naň vyjel na motociklu jedoucí Valter Tichý zeť Viléma Polouprutského č. 28, člen N.V. v Rokytnici, jenž jel po nesprávné straně a dopadlo to tak že je oba odvezli do vysocké
nemocnice kdež Honák večer ani nepřijda k vědomí ve stáří 75 let zemřel.
Dne 10. května si nechal Karel Koldovský na poli na závrší přes noc trhadla a někdo mu u nich rozbil vozíček.

Dne 14. května v poledne zas padaly kroupy větší a více než poprvé a škoda také větší; cesty probrané a máku mnoho zapláchlo. Ten den se svážela ke stodole č. 18 dodávka 12 q obroka kterouž
18\. květ. odvezli Fr. Vodseďálek a Jos. Janda do Jablonce. Byl to obrok darebný.
Dne 20. květ se odstěhovala Josefa Oličová k synovi do Žďáru u Trutnova a Ant. Skrbek do prázdného č. 92 čímž zůstala č. 45 a 52 prázdná.
Kolem toho dne se už vláčeli brambory a Stan Kvarda, Stan Kobr a Jos. Vodseďálek je teprv sázeli a Frant. Vodseďálek už sázel hlavatku; už kvetlo žito, jeřaby a šeřik už odkvetlé a červené jahody byly zralé a 26. května kvetli šipky a tloukla křepelka a horka byla jako v červenci.
Dne 22. května odsud vezla sběračka vajec Anna Zajícová ze Sýkařic v nákladním autu 1 800 vajec a ve Křibě se setkali s autem Boh Čivrného z Vysokého a povozem Stanisl Knížka odtamtud, jemuž se splašil kůň a ti nechtice vjeli do koně, vjeli do příkopu čímž se auto naváhlo a vejce se
z beden vysipala až tekl bílek na zem a co zůstalo vevnitř sbírali do hrnců ve vsi vypůjčených.
V sobotu dopoledne dne 25. května dělali v obecní kanceláři soupis osetých ploch předseda Vodseďálek a Bohusl Večerník. Neoseté zde byly chalupy č. 12 a 56 a pole č. 50 v roli Vojákově.
Dne 26. května ve škole volby do Národ shromáždění. Výsledek:
Kandidátka č. 1 Komunisté hlasů 115

Kandidátka č. 2 Lidovci hlasů 15

Kandidátka č. 3 Soc. demokr. hlasů 4

Kandidátka č. 4 Národ. social. hlasů 45 a dva lístky prázdné.
Pro č. 4 velmi agitoval Ant. Skrbek a byli letáky s obrázkem a chválou na kandidáta Jos. Zemana předsedu okresu a rolníka ve Stanovém č. 42 jenž se zdržoval za války jsa němci stíhán v č. 35 a pro
komunisty agitoval Jarosl Nesvadba.


Ježto 26. květ. odpoledne hodně napršelo začala se druhý den hlavatka a jiná zelenina sázet a byla kopa za 10 K.
Rané třešně už byly zralé, jetel metal a bez kvetl a několik domkařů sušilo nějaké trochy sena ale ze sedláků jen Josef Soukup a Jos. Polouprutský ale kazilo se to a teprv po Svatodušních svátcích
11\. června se začalo hlavně sušit a také začalo pršet a pršelo celý týden a 14. zrovna lilo.
Nemilou věc měli: Josef Polouprutský, Frant. Chlum a Frant. Knížek kteří si to jaro vyměnili ve vysockém družstvu k seti pšenici za hodný příplatek a teď se zjistilo že to ozimka a aby ji zadělali
to by byli zničili jetel do ní setý a také Josef Soukup a Josef Slavík.
Ku konci května už leckdo našel houbu a první týden června už byly zralé černé (borůvky).


Dne 2. června obecní schůze v níž na místo na vojně jsoucího Miloslava Vodseďálka č. 10 poprve zasedal náhradník jeho bratr Věnceslav Vodseďálek č. 10.
Při 3. červnu už byli skoro všecky brambory proruchrané a některé už podruhé a Frant. Kobr č. 26 už dělal ke krmení jetel.
V sobotu před Svatodušními svátky 8. června měl svatbu Josef Soukup syn Josefa Soukupa č. 53
(5) s Miladou dcerou Bedř. Polouprutského č. 19 a druhý den Svatodušní neděli Václ. Pavlata řezník syn Bohdana Pavlaty č. 55 s Olgou dcerou Josefa Soukupa. První byla československá a druhá katolická a nevěsta musela přestoupit k římské církve.
Svatodušní neděli odpoledne Svaz mládeže sehrál za režie Víta Martince u Vláškovi stodoly
(č 85) divadlo v přírodě „Viktorčino štěstí“ s koncertem vysocké hudby. Přijel sem i autor toho kusu H. G. Lomenský z Prahy Karlina a herce pochválil a i sám tu něco zazpíval. Návštěva veliká
a večer u Kvardů tancovačka při níž domlouval Frant. Čermák Vítu Martincovi, že se v něm zklamal, že nemyslel že je Martinec bolševik.
Dne 13. června zemřela Anežka Nosálová roz. Vodseďálková z č. 10 vdova po pekaři z Vysokého slavná prostřednice spiritistů stará 78 let.
Dne 16. června nalezen na plotě Kramářovy vily oběšený Frant. Žanta bytník ve Vysokém chudobynci 73 let starý mládenec, rodák stanovský a před lety staroveský příslušník, zedník a za války zbožňoval Hitlera a udavač. Zjištěno, že tam visel už 48 hod.
Ten den ve Vysokém slavnost k úctění památky 15. červ. 1944 k smrti odsouzených a ostatních obětí války z vysocka při níž popelnice s pozůstatky těchto uloženy ve sboru církve československé.
Dne 22. června schůzi kvůli elektrice přijal Josef Soukup ml. předsednictví JSČZ ježto Jaroslav
Večerník funkci tu složil proto že se nezachoval lidem při rozdílení poukazů na benzín, protože někteří, hlavně Anna Slavíková č. 85, chtěli by sami všecko bez ohledu na jiné.
Ten den se ženil Miloslav syn Bohuslava Nováka č. 57 bývalého starosty s Francouzskou Ami
Lamottovou z níž se seznámil na práci ve Vídni.
Dne 25. června zemřel 62 letý Jos. Čermák rolník ze Sklenařic rodák staroveský a otec Jos. Čermáka nájemce č. 27 jenž se před dvěma lety zabil pádem z jabloně.
Dne 29. června první schůze nového M.N.V. který byl sestaven ze stran podle počtu hlasů v nedávných volbách a sice:


Komunisti:

Vladislav Vodseďálek č. 42

Bohuslav Večerník č. 39

Stanislav Marek č. 6

Vladislav Polouprutský č. 90
Fr. Vodseďálek č. 75
Josef Šmíd č. 46
Jarosl. Večerník č. 20
Bedř. Polouprutský č. 19


Lidovci:

Bohum. Slavík č. 85


Narod. soc.

Antonín Skrbek č. 52
Frant. Čermák č. 93

Bohusl Novák č. 57


Ježto Jaroslav Večerník odepřel přijmout členství v novém výboru, povolán za něho náhradník
Ant. Vacátko č. 18. Předsedou zvolen dosavádní a místopředsedou Bohuslav Večerník. Tyto dny zde vojáci za účelem mapování postavili malé trigonometry na Pátkově a na Vodseďálkově.
Dne 1. července našel Karel Koldovský na svém úhoře za Vrchy v trávě při sečení s košek rozbitého skla a jiných střepů a mnoho drátů do země nauražených
Dne 2. června odsouzena Lidovým soudem v Jilemnici Anna Žantová sestra nedávno se oběsivšího Frant. Žanty k 12 letům vězení pro udavačství. Svědci byli: Stanislav Marek, Jan Červinka, Jan
Mecnar. učitel na Mostku u N. Paky a obeslán i 4. května 1945 němci zastřelený Josef Ducháček.
Dne 13. července v sobotu před pouti měli svatby: Žofie Hrádecká nevlastní dcera Frant. Kobra č. 26 s Laurinem z Roztok a Josef Šmíd rolník č. 46 s Žofii dcerou Antonína Kristana z Roprachtic.
14\. o naší pouti dopoledne ve škole československé bohoslužby nového faráře Halšky a odpoledne odhalení pamětní desky popravené rodiny Hladíkovi na domě č. 35 s promluvou učitele Mecnara z Mostku a hasičského funkcionáře Kučery z Vysokého při čemž čestnou stráž při tribuně stáli:
Josef Soukup ruský legionář a jeden francouzský legionář z Bozkova. Promluva učitele Mecnara dojala až slzám. Po tomto koncert před okny a za domem č. 11 Fr. Polouprutského a večer u Kvardů
tancovačka.

Po pouti v tom týdnu pro nečas špatné sušení jetele a 20. července začal zde Ant. Syrovátka žitné žně.

Ten týden po 21. červenci voláni k výslechům do Jilemnice ve věci: Frant. Doubkové, Viléma
Večerníka a Frant. Novákové: Bohuslav Novák, Stanislav Kvarda, Jindř. Matura jenž tam zatčen,
Bohuslava Nováková, její matka Františka jenž zatčena, manželé Markovi, Frant. Hlavová, Frant.
Polouprutský, Bedřich Polouprutský, Frant. Blahoutová, Josef Soukup, Věncesl Vodseďálek, předseda Vodseďálek a j.
Dne 22. července se odstěhoval do pohraničí, kde ujal statek po němcích, dosavádní Jandův čeledín Ladislav Jandura.
Dne 23. července obydlen od jara prázdný dům č. 50 u Procházků. Frant. Novákové několika
Slovačkami zaměstnanými ve vysocké továrně a pole k tomu domku patřící na Vojákově zůstalo neobděláno zrovna jako pole od č. 45 a obě chalupi č. 12 a 56 ale č. 45 zas 29. července obydleno od
Bohusl Oliče jenž dotud měl statek ve Žďáru u Trutnova a jenž se už hospodaření nasitil.
Dne 28. července strašné povětří jenž všecky žitné panáky rozházelo a druhý den v pondělí s deštěm podruhé a přeháňky chodili až do 1. srpna kdy se většina žita dožala.
Ten čas se dostal do lidských řečí Jarosl Nesvadba 42 letý jenž se zamiloval do 21 leté němky bytem nejdřív v č. 95, potom v č. 12 a nakonec ve Vysokém v hospodě u dědků a jenž s tím hodně
ženu a 13 letou dceru potrápil a i nějaký inventář přitom rozbil a jakož je sem sám přivezl tak je při odsunu němců zas sám odvezl.
Dne 1. srpna žal už Frant. Vodseďálek oves ale Karel Čermák a Karel Koldovský měli ještě na poli jetel a odvezli ho 8. srpna kdy už bylo mnoho žita odvezeno ale Jos. Vodseďálek ze Skály jenž
byl ten rok nějaký stonavý, ještě nežal ač bylo přezrálé. Denní dodávka mléka ze vsi ten čas byla
125 – 130 l denně; nedávno ještě 150 l.
Dne 10. srpna bylo první cvičení zdejších hasičů s motorovou stříkačkou. Ten den četnický výslech bývalé Osvětové služby v bytě bývalého starosty Nováka, totiž učitele Karla Huška, předsedy
Víta Martince a člena Jarosl. Večerníka jak propagovali nacismus?
Zjištěno že to byla služba jen pro jméno a že nedělali vlastně nic.
Dne 11. srpna zdechla ve mlýně kráva po těžkém porodu přesto že u ní byl z Jilemnice zvěrolékař.
15\. srpna dožal Jos. Vodseďálek poslední ve vsi žito a odvezl ho 23. srpna.
Dne 19. srpna č. 87 na dráze na čas obydleno od majitele Adolfa Nováka a jeho bratra Ladislava
Václavíka, obou pekařů.


26\. srpna schůze NV skrze Ant. Štěpánka mlynářského č. 22 jenž se ženil s vdovou po německém vojáku u Litoměřic a žádal pro ni už domovský list před sňatkem, což zamítnuto.
V sobotu dne 31. srpna se ženil Frant. Chlum zámečník syn Frant. Chluma č. 79 s nevěstou z Roztok. Celý srpen bylo takové počasí že vždy jeden den vydrželo a druhý den pršelo, což bylo pravidelné.
Dne 14. září zemřela bytnice ve stodole u chudobynce Marie Petruškova stará 75 let.
Dne 1. října nastoupili vojenskou službu: Václ. Albrecht ze mlýna a Stanislav Kvarda a pomatený
Jaroslav Fišera u Jandů jenž dostal svolávací lístek ovšem nenastoupil.
Dne 10. října dopoledne jel Josef Slavík a jeho hospodyně Marie Neťuková vezouce s volem na voze mouku na chleba k Ladislavu Kobrovi pro roprachtického mlynáře Nováka a u č. 98 se mu vůl
splašil Vodseďálka od zvonice huňatého psa a chytil ho Bohusl Kvarda v Kostnici když už vůz měl klanice ulámány a ramena zlámána, předjev ho na kole.
Kolem 12. října se většinou vykopali brambory.
Dne 20. října v neděli se rozdílely v úřadovně obce u Kvardů hadry od Unry přičemž přes napomínání a hrozby vedoucích, ženské se o to skoro popraly a 15 kabátu se ztratilo jež nikdo neohlásil že si je vzal.
Dne 22. a 23. října v Kvardově výčepně kancelář pro přijímání přihlášek majetku které přijímali tři úředníci berního úřadu a nápomocni při tom byli: předseda Vodseďálek, tajemník Skrbek a absolventi hospodářské školy: Janoušek a Jos. Soukup ml. Největších majetníků bylo sedmnáct
s poplatky: 3 po 10 000, 1 do 10 000, 5 od 1 do 5000 a 8 do 1000 a všeho majetku bylo přihlášeno za
5, 200 000 Kčs. Nejvíce peněz měli: Frant. Zeman, Karel Čermák, Frant. Zákoutský a Ant. Vitvar.
23\. října odpoledne po 3. hodinách začalo mrznout tak že do večera zmrzlo na kosť, kaluže zamrzly, listí se stromu se mrazem hrnulo, okna (jednoduchá ještě) ještě večer až nahoru zamrzla a to bylo po tři dni a stupňovalo se to že zelí na poli a u stavení na hromadách zmrzlo a brambory na
mlatech též. Jos. Slavíkovi potom vysocké družstvo vrátilo 10 q bramborů jenž byly na měko a v sobotu 26. října kdy měl svatby Josef Polouprutský z č. 28 s Helenou dcerou Frant. Vodseďálka, byl strašlivý vítr a 27. října ještě větší jenž slámu ze stohu jichž bylo ten rok hodně, po polích roznášel
až 31. října zas povolilo a dalo ruchat a většinou se doruchalo kolem 16. listopadu ale né všichni a dosti otav jak trávy tak jetelů zůstalo stát a brambory zůstali nevykopané: Karel Koldovský 3 brázdy, Karel Čermák 9 brázd a mnoho Pavla Maturová jejíž muž byl ve vězení a v č. 54 na Skále když
hospodář Josef Vodseďálek v semilské nemocnici po operaci v stáří 63 let dne 7. listopadu zemřel a Jos. Slavíkovi jedna brázda.
Dne 28. října na národní svátek se narodil v č. 90, chalupě u mlýna, Vladislavu Polouprutskému chlapec jménem Vladislav. První, minulý rok narozený, dostal jméno Otakar po dědu Otakaru
Novákovi. Za říjen se dodalo ze Staré Vsi 4 836 l mléka.
Dne 10. listopadu v neděli zůstalo poprvé bílo. Stanislav Kobr desátník v záloze sháněl členy
(bývalé vojáky) do Svazu brannosti. Odepřeli mu: Karel Čermák, Jos. Janda, Jan Šulc, Václ. Žitný,
Frant. Zákoutský.
Dne 15. listopadu v Jilemnici soud nad Františkou Doubkovou, která odsouzena na 2 1/2 roku vězení a poněvadž vyšetřovací vazba do toho započítána, zbylo jí odbručet 1 rok. Nízkou výměrou
trestu byli vinni svědci: Božena Přibylová a Lidmila Večerníková které vypovídaly že pi Doubková je hodná, s nikým se nehádala, jim pomohla od pracovního nasazení a že by byla ve spojení s gestapem o tom ony a ostatní svědci neměli žádnou vědomost, rovněž tak vypovídal Frant. Zákoutský
jemuž pomohla od práce na zákopech, Marie Jandová, jíž zachránila čeledína Janduru od zákopu a korunu tomu nasadil Bedřich Polouprutský jenž tam nabíral na pláč „že se chtěl utopit když měl
kluk nuzák jít na zákopy a pí Doubková ho zachránila, když starosta Novák mu hrozil, že mu proň a pro Janduru přijde gestapo“. Bohusl Novák ani obeslán nebyl a aby Věncesl Vodseďálek a Marie
Marková k svědectví připuštěni nebyli, že prý vypovídají ze sousedské zášti o to se staral Doubkové


obhájce katolík lidovec což ale soud zamítl ale když německé udání sem ze Semil dodané jenž na Jos.
Novotného z Kopřoví poslala, popřela, tomu soud uvěřil a i tomu, že ona nechtěla, aby staroveští odevzdali zbraně na komando do Vysokého ale do Staré Vsi ke starostovi a že když je zatykali, ukrad la jí za 22 000 K šperků ač na jiném místě mluví že měla od Viléma Večerníka vypůjčených 500 K.
Dne 16. listopadu zůstalo č. 55 na Prutě prázdné ježto Bohdan Pavlata se odstěhoval do Rokytnice.
Ten čas spatřen zde na Křibě jezevec jenž se v noci dostal u Jandů a u Jaroslava Večerníka na kuřata a Strnádek hostinský z Ráje v Roprachticích zastřelil za č. 78 lišku ale dopadl ji až v Tomičkově smrčí.

Dne 7. prosince
Dne 1. prosince začal tak zv. zimní čas to je o hodinu později z čehož pro nás žádná výhoda nebyla.
Toho času se dodával ze vsi eráru obrok a ač ještě zmokl neměl ani zdaleka tu váhu co dodavateli ohlásili.

Dne 11. prosince u mimořádného lidového krajského soudu v Jičíně soud nad Vilémem Večerníkem a Frant. Novákovou k němuž povolání odsud svědci: Bohusl Novák, Josef Soukup, Eliška
Nováková a Jaroslav Večerník a svědci kteří se nedostavili: Frant. Hlavová a Anežka Jónová. Jednání trvalo pod 8 1/2 ráno s malou přestávkou v 10 hodin (v poledne nic) až do 4 hod odpoledne a čteny při něm výpovědi: Karla Doubka, Frant. Doubkové, Jindř Matury, zedníka Špóra z Roprachtic, Emila Knappe, dra Lhoty, jednoho gestapáka z Jičína, Viléma Večerníka, Kvardy, Frant. Hlavové, Frant. Blahoutová, Marie Jandové, Marie Jandurové, Bohuslavy Novákové, Věnces. Vodseďálka, Jos. Vodseďálka z Vysokého, Fr. Polouprutského, Bedř. Polouprutského, Fr. Novákové, Ant.
Vladyky a přípis německého četnictva v Rokytnici okresnímu velitelství v Liberci. Veřejný žalobce naurhl pro oba trest smrti a po obhajobě soud vynesl rozsudek pro Večerníka doživotní žalář a pro
Novákovou 15 letý žalář a ztráta majetku.
Karel Doubek vypovídal že Večerník jda z Vysokého se u nich stavěl a říkal tak už jsem to
Jandurovi zheršteloval což Večerníka hlavně dotrhlo.
Ježto předseda (starosta) Vodseďálek maje nějaká nedorozumění s několika občany: jako Ant.
Štěpánek ve věci ženitby jeho syna a Jos. Polouprutský č. 89 ve věci obecního býka a potom se mu ještě vysmál, odepřel dále spravovati obec a ježto byl z komunistů a tito si přáli mít jeho nástupcem
Víta Martince který ale nebyl členem N.V., ale jen náhradníkem, vystoupil Vodseďálek i z členství a Martinec co náhradník povolán na jeho místo a zrovna zvolen předsedou.
Na konci tohoto roku měla Stará Ves 240 obyvatel.
Psáno 9. ledna 1947 v 9 hod. dopoledne Jaroslav Večerník
Usedlost 54 1/2 po Jos. Vodseďálkovi ujala vdova Josefa Vodseďálková a dcery: Žofie, Zdeňka, a Božena.

### **1947**


Počátkem tohoto roku přestal Štěpán Hrádecký č. 94 provozovati živnost smíšeného obchodu ježto měl už velmi málo odběratelů které mu odvedl Ladislav Kobr hlavně zásluhou sběrny mléka.
Celý tento měsíc byly takové mrazy že voda v potoce skoro se ztratila a ti co měli vodu ze struh jako u Vojáků, byli bez vody ale i v pumpách se ztrácela; tak u Vlášků oba museli chodit pro vodu
do bahna pod Spáleniště na louku č. 78 a koroptve které doráželi ke stavením se nacházely zmrzlé a ve stodolách myši rovněž a to trvalo až do 5. února a sněhu přitom mnoho nebylo.
Začátkem tohoto ledna převezena obecní kancelář do domu č. 18 Ant. Vacátko do světnice na tu stranu k č. 71 ježto dal Kvarda obci z místnosti výpověď.


5\. února trochu povolilo ale druhý den mrzlo zas dál takže Novákovi Holinkovu zamrzl vodovod a na Skále Šulcovi a vdově Vodsedálkové a Kobrovi a Vitvarovi rovněž, ale sněhu celkem mnoho
nebylo a Ant. Štěpánek chodil pro vodu za č. 92.
Ježto Karolína Večerníková č. 24 byla od konce května v nemocnici, zvonil ten čas její soused
Frant. Vodseďálek Krejčů č. 75.
Dne 16. února pracovní povinnost při porážení 4 topolů na břehu pod silnicí pod č. 74 kterýžto břeh si přivlastňoval Čeněk Housa ale byla to obec. Bylo na to vyzváno 25 občanů z č: 9, 72, 6, 93,
98, 19, 20, 22, 25, 75, 27, 26, 33, 81, 35, 39, 90, 43, 46, 85, 5, 17, 77 ale nedostavili se: Jaroslav Nesvadba a Frant. Zákoutský. Dříví bylo určeno k vytápění obecního úřadu a školy.
Dne 21. února večer ještě mrzlo ale už ráno pršelo a do večera z toho byla hotová povodeň a ještě v neděli 23. bylo tak a ten den večer se několikrát zablesklo a hrom rachotil a 24. už zas mrzlo a mrzlo dál. Ten čas měla naše obec splněnou dodávku měkého obilí na 155 % a tvrdého na 185 %
a to ještě neměli všichni dodáno.
Dne 22. března se stěhoval dosavádní nájemce Palasova hospodářství Frant. Knížek do koncem minulého roku najatého hospodářství Josefa Jandy č. 80.
Dne 25. března se vrátil z vězení Jindřich Matura jsa při soudu s Jos. Soukupem dne 18. března veškeré viny zproštěn a teď žaloval Matura Soukupa.
Kolem 14. dubna se vyjelo na pole a bylo hned sucho protože od podzima nepopršelo a sněhová vlaha byla hned pryč.
Ježto byl také soud s bývalým vysokým vrchním strážmistrem Strengem, byli dne 15. dubna vyslýchání od nás: bývalý starosta Novák a Marie Jandurová a Karel Čermák.
17\. dubna odvedení od nás k vojsku: Ladislav Soukup, Milosl Polouprutský č. 35 (89) a Karel
Hartig č. 71.
21\. dubna u obce protokolární výslech obviněných ze sbírání smetany z mléka mlékárně dodávaného a sice: Frant. Kobr, Boh Novák, Žofie Albrechtová, Frant. Chlum, Stanislav Kvarda, Jaroslav
Večerník, Frant. Soukup, Jos. Polouprutský, Jan Šulc, Ant. Vitvar.
23\. dubna v noci vyhořelo na Končinách smrčí: Anny Bouzkové a Vladimíra Koldovského na pozemku od usedlosti č. 16. Kdo to zapálil vypátráno nebylo.
24\. dubna byl Bedř. Polouprutský v továrně v Přivlace pro kostní moučku sobě a několika jiným a Ant. Štěpánek byl s ním a u Šindeláře v Roprachticích se stavěli a v Jírově koleně Polouprutský po
odbrždění naskakoval na vůz a gumové boty se mu smekly na papírových pytlích a on spadl pod vůz a kolo s 13 q na voze mu rozdrtilo nohu a štěstí že ač v bezvědomí, nepustil oprať a koně zastavili a teprve jich dojedoucí auto upozornilo Štěpánka na zadku sedícího „co je a že nejedou“, ale
stojí což on v opici nerozeznával a Polouprutský si pobyl 12 neděl v nemocnici.
V prvním týdnu května se většinou dosilo; sucho, větry a přimrazky a 22. května ráno byly na západě 4 duhy nad sebou a 24. konečně popršelo, 29. se už sázela hlavatka protože byla přerostlá
a sucho bylo dál. Při sčítání lidu 23. května měla naše ves 228 obyvatel.
30\. května už kvetlo žito a jež to o Božím těle 5. června popršelo, tak se dosazovala hlavatka a do té doby nasázená dala mnoho zalívání hlavně Karlu Čermákovi jenž ji měl už vsaděné 60 kop
a 7. června začalo deštivé počasí a nebýt toho byla by to katastrofa jak bylo vše vypálené, sena maličičko a jetele též co od loňska přebytečné slámy se odvozilo tam kde bylo ještě hůře, od nás hlavně do Kamenice u Železného Brodu: za 90 – 100 Kčs za metrák.

31\. května ve škole soupis osetých ploch a hospodáři hlásili více osazeného brambory ježto tyto byly volné.
Nejvíce obroka ten rok měl Frant. Knížek jenž klidil ze dvou usedlostí z č. 33 a 80 ale ostatní měli všeho málo, tak: Stanislav Kvarda koupil všechen jetel na č. 44. Václav Žitný na č. 87, Jaroslav Pekař
(bratr Anny Buzkové) z Roztok mnoho na Housově a co nedobral, koupili 4 hospodáři z Komárova,


a co nedobral Žitný na č. 87, to dobral Frant. Vodseďálek, mlynářka od Oldřicha Ducháčka, Bedřich Polouprutský od bratra Frant. Polouprutského, Jan Šulc od Frant. Lišky, Frant. Kobr na dvou najatých drahách Ladislava Kobra, Jindř. Matura na chalupě č. 56 a Jaroslav Večerník od Ja rosl.
Heváka a dosušilo se většinou 27. června seno a jetele se hned začali a 24. června již kvetly lípy které jindy kvetly až po 6. červenci.
Dne 28. července se urátil Bedř. Polouprutský z nemocnice a ten týden tam musel jeho 15 letý syn Josef jenž se namohl u sečení a dcera Milada Soukupová s porodem a následující týden 24 letý
syn Bedřich na operaci slepého střeva a dcera Marie Svárovská s porodem.
Dne 29. června o jesenské pouti jel 38 letý Karel Liška náš rodák z č. 66 t. č. zahradník v Jesenném na motorce s jedním občanem z Jesenného pro cosi k zahradníkovi do Rokytnice a mezi Jabloncem
a Rokytnici v těch místech co loni zabil jeho příbuzný Walter Tichý Melichara Hanáka, potkali špatným směrem jedoucí nákladní auto na něž naletěli a ač řidič v předu si neudělal nic, Liška si
rozbil hlavu a do večera ve vysocké nemocnici zemřel.
14\. července v pondělí se tam to samé přihodilo Věnceslavu Vodseďálkovi ale u něho to odneslo jen koleno ale v nemocnici si poležel několik neděl.
Dne 2. července zde u soudu ve Vysokém byla komise z Jičína a vyslýchala: Jos. Soukupa, Stanisl.
Kvardu a Jarosl. Večerníka v příčině „toho“ že Soukup při výsleších udavačů r. 1945 Jindř. Maturu a jiné, bil a ježto Večerník se nedostavil, obeslán na 18. července s pohrůžkou, že nedostaví li se,
bude předveden a Věncesl. Vodseďálek vyslýchán v nemocnici.
3\. července odvezen ráno do nemocnice Jos. Bouzek č. 65 a odpoledne týž den tam musel odejít jejich čeledín Bedř. Polouprutský se slepým střevem.
5\. července kvečeru přišlo od západu strašlivé povětří s deštěm, jedna kůpa nezůstala celá a na místě a stromy to lámalo.
18\. července načal Jos. Janoušek žně ale hlavně se začaly až 23. Strašné tvrdo v úhorech až se potřeby lámaly.
22\. července dopoledne jel Novákův čeledín Jaroslav Novák se žacím strojem poséci travičku na
Závrší č. 10 a nad č. 98 ho dojíždělo auto jesenského mlynáře Kláska, čehož se koně, hlavně vypůjčený Šmídův, splašili, v tom průdkém běhu se rozletělo u Ducháčková lomu u stroje jedno kolo, čímž stroj padl na silnici a v okamžiku byl na kusy.
V měsíci srpnu odhlásila mlynářka Albrechtová živnost pečení chleba.
Dne 2. srpna byla většina žita doma, jen je měly stát: Ant. Syrovátka, Josef Liška, Karolína Večerníková a Anna Bouzková.

3\. srpna zemřel 85 letý Josef Bouzek výminkář na č. 65 bývalý faktor navleku koral a dlouholetých hasičský podvelitel v mládí dragón.
4\. srpna došla voda v pumpách Anny Buzkové a Karla Čermáka a jinde ji měli málo a potok nebyl téměř žádný a jezdili doň pro vodu za č. 60 a potom došla ještě voda u Jarosl. Večerníka kterýž pro ni musel do studny k č. 18 a z Vojákových domu k potoku, od Vlášků ke struze kterouž k nim
voda dotekla ale k Vojákove dál né, ve studní za č. 92 z níž má Bohusl. Novák vodovod, jí bylo málo a proto Jarosl. Nesvadba vodovod zarazil, aby měl vodu on a Ant. Skrbek a ve studní u č. 50 se ztratila voda a ani ji nikdo nebral.
V měsíci srpnu ujala Emilie Lukšová od sestry Růženy Vlkové chalupu č. 12 na Pustině za 15 000.
Ujímatelka žena hajného státních lesů v Liberci nevlastní sestra odstupující a nevlastní dcera Melichara Honáka, byla dcera Michala Syrovátky, po němž k vdově se Honák jenž byl s Pasek, přiženil.
Chalupu si od nich najal Jos. Fišera rodák z Poniklé jenž měl sestru onoho Lukše, zaměstnáním tesař, jenž zde byl hlídačem ve vysocké továrně.
Sem se přistěhovali ze Smržovky z toho důvodu že jim tam minulý rok zemřela 20 letá dcera a oni nechtěli bydlet tam, kde je taková rána stihla.


V sobotu 9. srpna odpoledne zde přes ves převezli autem z Vysokého do Bozkova ostatky svatého
Vojtěcha, které vozili u příležitosti jeho 950 letého výročí jeho mučennické smrti. Ale skoro nikdo o tom nevěděl a tak to viděli jen ti co byli náhodou na silnici. Do Vysokého přijeli z Hejnic před
5 1/2 hod, pak byla v kostele oslava při níž byly relikvie vystaveny a po 6 ti hodinách odjeli s nimi přes Starou Ves do Bozkova.
Dne 14. srpna zdvíhali vazbu na novém domě č. 31 Frant. Zákoutského. Ten den koupili od Jos.
Kobra z Vysokého: Ladislav Kobr č. 98 chalupu č. 56 u Lukšů nebo na Pustině t. j. zahumení a stavení se stodolou k zbourání a Vladimír Koldovský z č. 1 vrchní berní tajemník v Praze pole zvané
Okrouhlík od té chalupy pro vysazení na les.
Posledního srpna měli oves na poli už jen: Jos. a Bohumil Slavík, Josefa Vodseďálková a Frant.
Chlum.

Dne 1. září začal zde děti vyučovat Jaroslav Hejral z Vysokého svobodný syn domovníka v divadle jenž sem jen docházel jako jeho předchůdce. Žáků zde bylo 15 a do vysocké školy jich odtud chodilo 10.

V neděli 7. září dožínková slavnost v Krumpešti.
Dne 9. září večer ve škole schůze a všech korporací v obci jsoucích za účelem podpisu jich funkcionářů na blahopřání, jež se od nás posílala do Ruska u příležitosti 30. výročí vzniku Sovětského
Svazu.

Od 15. září strašná parna až 53°, kopali se brambory ve strašném tvrdu a spoustě prachu a bylo jich málo a malé neb na nich nať v srpnu suchém zvrátila a uschla a brambory byly zvadlé jako
křížaly že byl strach, aby ve sklepě neshnily. Už bylo málo vody ve studní u č. 14 a i ve studní u č. 19 jí nebylo mnoho. Zasetá žita vyšla ze země až za 6 – 8 neděl a 3. října první přimrazek.
O našem posvícení na den sv. Václava 28. září byly brambory většinou vykopány až na Karla
Čermáka, Vladimíra Šaldu, Josefa Slavíka, Frat Chluma, Stanisl. Kvardu, Václ. Večerníka, Jos. Polouprutského a Jos. Vodseďálkovou.
1\. října narukovali k vojsku: Soukup do Chomutova, Polouprutský do Ruzině a Hartig do Milovic. Ten den zákaz vývozu bramborů z okresu.
6\. října zemřela v č. 22 u dcery Boženy Štěpánkové 86 letá Marie Pavlatová jejíž syn Bohdan
Pavlata minulý rok se odstěhoval z č. 55 do Rokytnice.
V neděli 12. října dopoledne pracovní povinnost občanů na štípání dříví ve škole a na stavbě nádrže pod školou. Mnozí se však nedostavili a to pořád ti samí co to mají ve zviku.
Při 16. říjnu se většinou sklidilo zelí které protože byl pro sucho velmi bídné, platilo 8 K za 1 kg.
Pouze Karel a Frant. Čermák ho měli mnoho. Maximální cena ale byla 4 K 50 H a proto měli: Karel
Čermák a Frant. Knížek 22. října četnické vyšetřování, že ho semilskému zelináři Suchardovi prodali přes tuto cenu.
18\. října bylo prvně bílo ale jen tak na ukázku a při 25. říjnu se většinou doruchalo ale to bylo ráno vždy dlouho zmrzlé. Ten den se ženil 29 letý Jarosl. Polouprutský č. 28 se Lidmilou Pekařovou
z Roztok sestrou Anny Buzkové č. 65.
30\. října ustanoveno se v Kvardově hospodě na tom dáti Fr. Čermákovi na obecního býka z každé krávy a jalovice 12 kg ovsa což při 104 kusech činí 12 1/2 q ale Čermák žádal 15 kg.
4\. listopadu začalo deštivé počasí čímž byla voda zachráněna.
Dne 13. listopadu schůze hospodářů u Kvardů v níž dva úředníci z okresu přemlouvali shromážděné, aby zvýšili dodávku jak bramboru tak obilí popřípadě urychlili dodávku tvrdého obilí do
15\. prosince. Částečný výsledek to mělo. Brambory se dodávali 4.12.
Ant. Štěpánek měl krávu od svého švakra Isidora Pavlaty ze Třiče jenž zabral chalupu v Rokytnici a potom jsa uvězněn pro kolaborantství a tuto chalupu ztrativ, ztratil tím i tuto krávu pro kterouž si 15. listopadu nový hospodář této chalupy k Štěpánkovi přišel.


18\. listopadu začalo z dešťů mrznout a sníh padal a druhý den bylo jasno a 26. se sníh zrovna valil.

Ten čas Anežka Večerníková z Vysokého nadělala u tchána svého syna pekaře Janouška vysockého starosty nějaké řeči že její synovec Karel Čermák má mnoho pytlů loňské pšenice na což mu chtěli vysočtí přijít ale zabránil tomu vrchní Smetana „že to je věc staroveská“.
26\. listopadu měl ve Vysokém soud kolaborant Josef Langhammer k němuž za svědka volán
Frant. Liška ze Staré Vsi č. 17.

Ke konci listopadu odešel do nemocnice 74 letý Jaroslav Hevák jenž se života v Končinách nasitil.
V neděli 7. prosince ve schůzi Kampeličky vzdal se dosavadní její pokladník Vladislav Vodseďálek své funkce a přijal ji 19 letý Miloslav Slavík č. 85.
Dne 12. prosince odpoledne u soudu ve Vysokém stání Bedřicha Polouprutského st. s úrazovou pojišťovnu pro svůj jarní úraz. Ježto byla hlavní příčina úrazu opilství neuznala úrazovna povinnost
úraz hradit ale Polouprutský se odvolal.
22\. prosince strašlivé povětří se sněhem jež vyvrátilo množství smrku. Mimo jiných smrk na břehu Frant. Vodseďálka nad č. 21 který složilo těsně za zadní lomenicí č. 21 na silnici a Jarosl. večerníkovi zvrátilo velkou jabloň na stodolu.
14\. prosince jmenoval MNV ing. Frant. Vodseďálka ministerského radu v. v. v Praze rodáka z č. 10 čestným občanem staroveským a diplom čestného občanství jest dílem malíře Oldřicha
Vodseďálka z č. 83.

Ten rok zde zemřeli 2 osoby a narodilo se jich 7.

### **1948**


V neděli dne 4. ledna na jméno Ježíš strašlivé povětří které trvalo ještě následující den kdy schodilo komíny: na staré kovárně u č. 30 Julie Blažkové a u baráku po Karlu Doubkovi.
10\. ledna vykonala 12 letá Stanislava dcera Stanislava Marka č. 6 sbírku na rodiny fašismem pronásledovaných Španělů a Řeků. Sebralo se 325 Kčs. Nejvíce dal předseda Martinec 100 Kčs a nic nedal a ještě do sběracího archu napsal Jan Šulc s odůvodněním, že na chudé nedá nic, že mohou

pracovat.
13\. ledna strašné povětří s ohromnou povodní při níž sníh téměř stál, pod školou na podzim postavenou nádrž protrhlo, za číslem 31 na jaře pracovní povinnosti občanů přestavěný mostek
strhlo a břehy u potoků taky strhalo.
27\. ledna kontumace psů protože se staly případy jako v Jablonci n. Jiz. a ve Studenci vztekliny lišek.

30\. ledna večer v Ducháčkově hospodě schůze občanů za účelem volby nového honebního výboru při níž zvoleni: Fr. čermák předseda a Oldřich Ducháček, Jos. Novák, Jos. Šmíd, Jos. Soukup,
Bedř Polouprutský a Boh Slavík.
Tu samou noc u Kvardů předvolební schůze Národ. socialistů.
Celý leden byl teplý a nakonec už beze sněhu kdy už lidi i houby zvané kařata nacházeli a večer
31\. ledna se blýskalo a hřmělo a 1. unora úplně beze sněhu a teplo a 2. na Hromnice byl překrásný den jako někdy v letě a večer pršelo, 3. unora teplo zas a navečer lilo a následující den zas povětří.
2\. unora zemřela 80 letá Anežka Nováková č. 37 vdova po Frant. Novákovi rozená Slavíková č. 36.


Ten čas žádal Vilém Večerník uvězněný v Kartouzích o udělení amnestie a sliboval býti nadále řádným občanem. Obec měla k tomu dáti své dobrozdání a ona ho dala v tom smyslu, ať si ho tam
jen nechají!
3\. února vykonaly: 14 letá Anna Martincová a 14 letá Marie Kobrová č. 26 sbírku na Sociální pomoc. Vybralo se 800 Kčs.
Nejvíce dali po 50 Kčs: předseda Martinec, Ladislav Kobr, Bohusl Novák a Miloslav Vodseďálek.
7\. února dodávala se z naší obce sláma 25 q mělo být dodáno 27 q ale nedodal 1 q Stanislav Kobr z předpisu 2 q a Josef Slavík 1 q z předpisu 1 q. O týden dříve se mělo dodat seno ale dodal jen Frant.
Knížek 3 q. Obilí tento rok měli nejvíce dodaného Josef Soukup a Frant. Zeman.
11\. února odvedl na rozkaz Frant. Čermák svého reversního koně do kasáren v Hradci Králové

a přivedl si vyřazeného koně vojenského a koupil si hříbě a Božena Rösslerová č. 63 si koupila zas nějakého koníka a vozila se s ním s dětmi na sáňkách po silnici.
16\. února vyurátilo strašné povětří u č. 89 u Krumšů cedr.
19\. t. m. se přistěhoval Jindřich Matura z pohraničí, kde byl jeho statek, přidělen Volyňskému
Čechu, do Staré Vsi ke starým, poněvadž nemohl 10% kupní ceny jak na něm bylo žádáno, zaplatit.
20\. ún navečer přišla nějaká zpráva že v Praze: přátelé kapitálu a západu chystali převrat a druhý den že to je snad už zmoženo ale vojsko že má pohotovost, že se neví, nepodniknou li ještě něco
a že chtěli za pomoci Američanů v Německu jsoucích, potřít komunisty, vrátit starým majitelům ať už Čechům tak i Židům a Němcům jejich statky, velkostatky a továrny. Také se při tom zvědělo
„že se připravovalo vyházení komunistů jak z úřadů, tak ze samosprávy a teď se přišlo na to, že
Josef Zeman od Pece na těch důvěrných schůzích Nar. soc. strany, které po všech vesnicích v okolí pořádal, už se svými věrnými, sestavoval nové místní Národní výbory v nichž neměli být komunisté“.


Ve Staré Vsi měli takovou schůzi 30. ledna večer zrovna ten den kdy se v Ducháčkově hospodě volil honební výbor. Největší agitační činnost pro Nár soc stranu měli: Bohusl Novák a Ant. Skrbek
a první litoval před lidmi že škoda, že více lidí Zemana neslyšelo jak věcně mluvil a zatím tam zvali tak že mimo jich věrných nikdo o schůzi nevěděl.
22\. února přes noc všechny dopravní spoje zatlučené sněhem, autobusi do Vysokého jedoucí museli zůstat u č. 1 a auto mlékárny z Malé Skály se sem nedostalo až druhý den to projeli a ten den
večer v 9 hodin uvázl autobusů u č. 98 a teprve v půlnoci ho vyprostili a on zůstal už do rána nad č. 92 a 24. února bylo krásně.
Dne 27. února večer u Ducháčků schůze svolaná v důsledku dnešních událostí již se sůčastnili:
Ant. Vacátko, Stanisl. Marek, Bedř Polouprutský, Josef Šmíd, Vít Martinec, Bohusl Večerník, Fr.
Vodseďálek, Fr. Soukup, Josef Novák, Josef Janoušek, Josef Nesvadba, Ladislav Kobr za komunisty,
Fr. Knížek, Stanislav Kobr, Ant. Štěpánek, Bohum Slavík za nekomunisty a Josef Soukup, Jan Červenka a Jaroslav Večerník za Svaz Národní revoluce a přítomen hostinský.
V jednání bylo, doplnit místní Národní výbor čtyřmi členy za v důsledku pražských událostí vyloučené členy zastupující Nár soc: Bohuslav Nováka, Fr. Čermáka a Ant. Skrbka, za stranu lidovou: Bohum Slavíka a zvoleni: Jos. Soukup a Jaroslav Večerník za komunisty a Stanislav Kobr
a Frant. Knížek za tak zv. bezpartijní a dva náhradníci: Josef Janoušek a Bohumil Slavík. Slavík se tam dostal po prohlášení, že ač byl v Národním výboru za lidovou stranu, organisován v ní nebyl.
Celostátního sjezdu Rolnických komisí v Praze na Václavském náměstí 29. února se od nás sůčastnili: Jaroslav Večerník, Frant. Knížek, Václav Žitný a Josef Soukup ml.
Dne 2. března v místnosti Národního výboru v č. 18 zvolen od výboru místní Komunistické orga nisace „místní akční výbor což je cosi co v Rusku“ Sovět a zvolení doň: Stanislav Marek předseda, Jaroslav Večerník místopředseda a Jos. Soukup, Jan červinka, Josef Janoušek, Ant. Vacátko,
Vladislav Polouprutský a Frant. Vodseďálek.
Dne 7. března dopoledne v bytě předsedy Národního výboru Martince schůze Rolnické komise:
Josef Soukup st. předseda a členové: Fr. Vodseďálek, Jaroslav Večerník a Jos. Janoušek a Fr. Knížek a Václav Žitný se nedostavili. V jednání bylo: uspořádání věcí jak jednotlivých pozemku tak celých
usedlostí jichž vlastníci na nich sami nehospodaří nebo baráku z nichž se obyvateli přesunuli do pohraničí. Jednalo se o celou usedlost č. 35, 33, 34, 74 a 27 a 44 baráky č: 91, 58, 69, 45, 50, 92, 55,
67, 60, 86 pozemky: Vlad Koldovského, ing. Fr. Vodseďálka, Jana Vodseďálka z Roudnice a Jaroslava Heváka č. 82.

Dne 8. března převzal klíč od č. 50 Jaroslav Novák, syn uvězněné Františky Novákové, jenž se o tento státu propadlý majetek ucházel.
Ježto: Stanislav Kobr byl organisovaný Národ. socialista a Frant. Knížek nebyl organisovaný komunista, byli z MNV vyloučení a nahrazení: Jos. Janouškem a Janem Červenkou. Jednatel zdejší národně soc. organizace Ant. Skrbek po prohlášen _í souhlasu se vším, co podniklo a podniká KS byl_
_ve vedoucím místním zásobování ponechán_ . (rozmazáno zcela nečitelný konec věty, asi dva řádky).
Dne 9. březn. večer v č. 14 schůze honebního výboru do nichž se nechtěl předseda tohoto výboru Fr. Čermák dostaviti, „že prý si nepůjde pro druhý vyhazov a teprve po dlouhých domluvách přišel“.
K večeru 10. března 40 ti letá Amálie žena Frant. Čermáka hledajíc na patře vejce, které tam slepice zanášely, stoupla na konec nepřibitého prkna které jsouc tím prknem v prázdnu se vzadu zvedlo a sletělo i s ní na mlat z čehož úderem hlavy o mlat okamžitá smrt.
Tyto dny na holo mrzlo a 16. t. m. napadlo mnoho sněhu jenž zůstal až do 21. března.
16\. března zemřel v Praze na Smíchově 71 letý náš rodák z č. 10 inž. Frant. Vodseďálek ministerský řada v ministerstvu zahraničí ve výslužbě.
17\. března dopoledne byl u výslechu u soudu jako oběť žalovaný pro týrání r. 1945 zatčených


„udavačů a zrádců“, Jaroslav Večerník. Také byl obeslán Věncesl. Vodseďálek z č. 10, ale ten se nedo stavil. Odpoledne toho dne chodili po vsi členové vyživovací komise: Josef Janoušek a Ant.
Vacátko a Frant. Vodseďálek a Jaroslav Večerník přehlížejíce zásoby bramborů za účelem odebrání jich od sadby tak, aby na 1 ha ponecháno bylo 18 q bramborů a ostatní odevzdány pro výživu
města, sehnali toho asi 50 q.
21\. břez. na Květnou neděli odpoledne u předsedy MNV se odbývala schůze místní rolnické komise v níž projednány 3 případy ustanovení národních správců než přijde k udělení vlastnictví na usedlosti č. 35 u Marku Fr. Seidfieda v Praze Jos. Polouprutského, na usedlosti č. 34 u Vitošů (spáleniště) dědiců Housových, Stanisl. Kvardu na usedlosti č. 33 u Nováků Jos. Palasa v Brně, Frant.
Knížka č. 80, na usedlosti č. 27 a 74 dědiců Housových“ Václ. Žitný nájemce a na č. 82 Jarosl. Heváka ve starobinci v Rokytnici jsoucího Frant. Vodseďálka č. 75 a na chalupě č. 50 uvězněné Frant.
Novákové u jejího syna Jaroslava Nováka č. 57.
22\. března zemřel v Rokytnici náš občan 75 letý Jarosl. Hevák poslední potomek rodu který sem přišel ku konci XVII. století z Havírny na dnešní č. 20. Byl svobodný a jako zahradník pracoval
několik let v Americe odkudž si přinesl obdiv pro vše americké ať to bylo dobré nebo né a hanu na vše naše ať to bylo špatné nebo né.
29\. března velikonoční pondělí Václ. Žitný poprvé vláčel. Ten den odpoledne na okrese v Jilemnici první schůze akčních výborů již se od nás sůčastnili: předseda St Marek, místopředseda
Jaroslav Večerník a předseda N. V. Vít Martinec.
30\. března ruchal poprvé Jos. Soukup ml. pole od chalupy č. 56 které koupil od Vladimíra Kolodovského vrchního berního tajemníka v Praze jenž ho koupil minulý rok pro vysázení lesem.
1\. dubna přibyla zde zas dvě čísla k prázdným a sice č. 21 odkudž se odstěhovala výminkářka
Barbora Housová do starobynce do Rokytnice a č. 11 jehož majitel Fr. Polouprutský vypomáhal v kuchyni v nějakém hotelu svého synovce Martince z Loukova ve Špindlerově mlýně.
5\. dubna odvod a odveden ze dvou Stanislav Štěpánek truhlářský dělník z č. 22 a nastoupil k vojsku 1. října do Lipt. Sv. Mikuláše.
10\. dubna odpoledne v dešti první duha letos, ale potom stále sucho a větry a 25. dubna ráno silný přimrazek a teprve 8. května tu trochu zkropilo prach.
30\. dubna zemřel v nemocnici ve Vrchlabí 68 letý Jaroslav Polouprutský výminkář na teď prázdném domku č. 91, vdovec bezprstý u obou rukou, flašinetář bytem u dcery Anny Špidlenové v Heřmanových Sejfech.
1\. května se staroveští sůčastnili oslav ve Vysokém průvodem v jehož cele nesl prapor Josef Soukup st ve stejnokroji desátníka ruské legie a třemi ozdobenými vozi.
3\. května přistihl Fr. Knížek pomáhající na poli svému švakru Václ. Žitnému přes rokli Marii
Chlumova ana na jeho poli obrok trhala a křičel na ní ať se to víckrát neopakuje ale mohl si to ušetřit.

13\. květ konečně odpoledne popršelo s hroznou bouřkou při níž někde u Lomnice ve dvou místech hořelo.
15\. května v sobotu dopoledne ve škole hlášení ploch osevu při čemž Frant. Čermák č. 93 hlásil:
3 ha jetele, 60 a žita, 40 bramborů a 20 pšenice ale komise mu to napsala podle skutečnosti.
17\. květ v pondělí svatodušní sbíral obecní sluha Oldřich Novák podpisi příslušníků čsl. církve na žádost na diecézi do Hradce Králové, aby farář Velecký nebyl z Vysokého překládán ale bez výsledku ježto o to přeložení sám žádal.
18\. květ přebýral Josef Janoušek č. 9 od Ant. Skrbka č. 92 vedení zásobování.
21\. večer v Kvardově hospodě předvolební promluva komunistky Bačkovské z Rokytnice rozené
Kramářově ze Sklenařic č. 65 posluchačům, jimž se to líbilo až na Annu Žitnou a Annu Bouzkovou které se neslušně smály.


22\. května byl Bohusl Novák na okrese, aby dostal vůdčí list na auto po unorových událostech mu odebraný a druhý den si říkal pro sebe a pro ženu o přihlášku do komunistické strany.
24\. květ už kvetlo žito, sucho, tráva vypálená, ovsi hořeli a z nouze o obrok od loňska dělali lidé trávu a nebylo co a Karel Koldovský a Ant. Kobr kupovali slámu a nejdráže ji prodával za 2 Kčs
Miloslav Vodseďálek č. 10.

27\. květ ráno popršelo a proto se sázela hlavatka (zelí) ale bylo o ni nouze i o dumliky (tuřin) a platilo se 15 Kčs za jednu kopu avšak Josef Janoušek a jeho strýc Fr. Vodseďálek č. 75 ji měli sázenou již minulý týden a zas St Markovi už nasazenou někdo vytahal a odnesl a Fr. Kobrovi vytrhali
děti souseda Žitného přes 5 kop.
29\. květ zemřela ve vysocké nemocnici po dlouhém utrpení Barbora Housová někdy majitelka usedlosti č. 75 vdova po Fr. Housovi a sestra 1944 němci popraveného Otakara Nováka.
30\. května ve škole volby do Národního shromáždění při nichž odevzdáno 173 jednotných kandidátek a žádná bílá a k volbě nebyly připuštěni: Bohusl Chlum, Ant. Skrbek, Karel Koldovský se ženou a Bohusl Novák se ženou a velké přemlouvání dali Jos. Soukupovi st.: Frant. Čermák a Vilém
Polouprutský. Volbě byli přítomni a vedli ji: Frant. Liška č. 17 předseda a Vít Martinec, Stanislav
Marek, Josef Soukup, Josef Soukup, Josef Janoušek, Fr. Vodseďálek, Věncesl Vodseďálek, Ant. Vacátko, Jan Červinka, Ladisl Kobr, Josef Šmíd, Bedř. Polouprutský, Fr. Hartig, Jarosl Nesvatba, Bohusl Večerník a Jarosl Večerník.
S výsledkem jel Ladisl Kobr do Jilemnice a byla naše obec první, která rozhlasem hlášena a s takovýmto výsledkem a už se nám slibovala jako vlastenecké obci přednost v elektrisaci a zatím ten
Mrklov, kde bylo z celého okresu nejvíce bílých lístků, ještě týž rok svítil a ta Třič, již to vyšlapal po únoru pro rozšiřování protistátních letáků uvězněný inženýr redaktor Metoději Metelka, též svítila
a my čekali dál a nakonec nás odstrčili s Helkovicemi kde též nebyl žádný bílý lístek ale nikdo nebyl zbaven volebního práva ale tam měli jen 93 voličů.
31\. května již byly červené jahody a 10. června černé (borůvky), sena polovice proti jiným letům, jetel téměř žádný, oves a pšenice hořeli, zelenina vysichala a od mušek sežraná, miliony chroustů
a tisíce chroustů a housenek a dobytek se na dodávku nabízel nad spotřebu.
13\. června ujal od otce Miloslava a matky Marie usedlost č. 10 u Starů Věnceslav Vodseďálek truhlář za 35 000 Kčs.

19\. červ před polednem se opravdu rozpršelo a začal nečas a zima až do polovice července.
20\. června večer ve škole schůze akčního výboru skrze Karlem Čermákem obnovené stíhání
Bohusl Chluma pro vydání ho němcům roku 1944, zasluhuje li trestu a nebo né a má li nebo nemá li se trestní řízení proti němu zastavit a usneseno státi při Bohusl Chlumovi. Schůze té se nesůčastnili Čermákův bratranec Bohuslav Večerník a Jaroslav Večerník.
Trestní řízení proti: Jos. Soukupovi st, Jarosl Večerníkovi a Věncesl Vodseďálkovi pro r. 1945 zatčených udavačů týrání, bylo krajským soudem v Jičíně zastaveno.
22\. června zemřel ve vysocké nemocnici bytník v č. 46 u Jos. Šmída Jos. Kotrbáček z Jablonce n.
Jiz který sem přišel r. 1938 co uprchlík z němci zabíraného pohraničí tak zv. Sudet a už tu u příbuzných svého bratra zůstal.
23\. července byli u soudu: Václav Žitný č. 27 a Stanislav Kvarda č. 73 skrze to že prý Kvarda
5\. června odvezl z lesa usedlosti Vitošovi nad níž byl národním správcem, roští které si tam Žitný minulý rok od porážení dříví nechal na což prý měl podle své nájemní smlouvy právo. U soudu se
smířili a jeli spolu na jednom voze domů a 5. července ukradl někdo Kvardovi kůpu sena.
28\. červ odpoledne v Kvardově hostinci přiznání k zemědělské dani jež přijímali tři úředníci a potom schůze rolníků skrze obecního býka v níž povoleno chovateli Fr. Čermákovi těch jím požadovaných 15 kg ovsa z jedné krávy neb jalovice ročně a odevzdati mu to do konce roku poněvadž
je posud od loňska 7 dlužníků.


1\. července provedli mládenci: Miloslav Slavík č. 85 a Bohuslav Kvarda č. 73 soupis dobytka. Ten čas se zde vylíhlo několik hnízd uran a zaplatilo to životem mnoho kuřat které jak staré tak ty mladé
urány beztrestně odnosili an tu nikdo neměl zbrojní pas a honební lístek a honitba pronajata nebyla. Jen Václ. Žitnému jich odtáhly 11.
Tyto dny přišel na obec dopis vysockého notáře v němž žádá jménem své kilientky Jaroslavy
Heváková z Vysokého č. 82, aby zdejší obec zrušila národní správu na nemovistosti č. 82 ve Staré
Vsi kterou jmenovaná zdědila po svém strýci Jaroslavu Hevákovi a o kterou se zdejší obec uchází za zaplacení přiměřené ceny, pro obecní les a jako důvod uváděl že pozemek pustne a budovy
chátrají čemuž se nevyhovělo, anžto to zchátralo již za života zesnulého majitele a její tři baráky ve vysocké návsi jsou už dávno zchátralé a neopravuje jich a sociálně slabá jak notář tvrdý také
není.

V prvním týdnu července zas obydlen hoření dům u Vojáků č. 45 kamž se přestěhovala dosavadní československá kostelnice z Vysokého Růžena Nesvadbova ze Stanového, vdova po bratru Jarosl
Nesvatbovi č. 62 kteráž šla potom k vdovci Jos. Polouprutskému do č. 35 za hospodyni.
19\. a 20. července první dva dny co nepršelo a dala se nějaká sušenina odvézt a 21. neobyčejné parno a 22. na večer liják. Tu noc u Kvardů schůze zemědělců v níž jím ohlášen kontingent obilí
jemuž se nejvíce bránil AntVitvar č. 77.
25\. července velké parno a odpoledne od jihovýchodu bouřka a navečer sem tam nějaká kroupa spadla a za doly zůstalo bílo a do mnoha smrků uhodilo.
27\. července se většinou odvozil jetel ale málokdo ho měl jako jiná leta, většina měla jen polovici a někteří jen třetinu. Ten den zemřela v stáří 62 let Marie Vodseďálková žena Milosl Vodseďálka
č. 10.

31\. července se zde poprvé uplatnil traktor Pěničky z Helkovic při vození hnoje u Viléma Polouprutského č. 28 a za nějaký den u Bohumila Slavíka č. 85.
Žitné žně začal Frant. Chlum 28. července a bylo ten rok žito dosti špatné protože mnohé v loňském suchu vzešlo až v osmi týdnech a to bylo řídké a v něm mnoho trávy.
7\. srpna ujal Bohusl Večerník od otce Václ. Večerníka usedlost č. 39 u Smětalů.
8\. srpna koupil Václav Žitný od dědiců Čeňka Housy usedlost č. 27, 34 a 74 o výměře přes 22 ha ale dohotovená koupě to nebyla, až 19.11.
Poněvadž Jos. Janda kdyby se do roka nevrátil na své hospodářství, pozbyl by na ně práva, oznámil Frant. Knížkovi, že se vrátí a že ale s tímto měli na 10 let nájemní smlouvu, musel je srovnat soud, kde se shodli na tom že Knížek ustoupí až 1. listopadu 1949 a proto Knížek se zas ucházel
o svůj bývalý nájem v č. 33 kde byl národním správcem a 11. srpna jednal s majitelem Jos. Palasem zahradníkem v Brně o prodeji tohoto ale neshodli se protože Palas byl uražen tím že mu to pro
Jandovo opustil a jeho žena zas to cenila jako na Hané.
V unoru se sem z Raspenavy, kde byl národním správcem nějakého statku navrátivší Jindř Matura ml, byl teď v srpnu vyzván tamním MNV, aby zaplatil 50 314 Kčs za prodaný z té usedlosti dobytek
a uvolila se to zaň splácet jeho matka Pavla Maturová, aby nemusel do vězení a i ho nechala na svém č. 78 hospodařit a odstěhovali se s mužem jenž zedničil do prázdného domku č. 60 Marie Přibylové.
12\. srp večer po pěkném dnů celou noc lilo s několika bouřkami a celý pátek 13. a celou sobotu
14\. lilo s větrem až odpoledne obilí rozhazovala a Frant. Zemanovi vyvrátilo velkou hrušku pod cestou před č. 23 a po celém tom lití už v neděli 15. srpna odvážel Jos. Babec žito a poslední žito tu
ve vsi odvezl Frant. Knížek č. 80 z Končin 28. srpna.
20\. srpna večer přišel Ant. Vitvar se ženou s pole a krávu ve chlévě měli zdechlou, které ještě v poledne nic nebylo.
Ten den se tu ve vsi poprvé žal oves samovazačem na poli Jos. Soukupa a tak zv. Okrouhlíku proti rozbořenému č. 56 a potom ještě žali mnohým jiným jako č: 54, 77, 85, 46 75 15 a 72.


26\. srpna v Jilemnici soud s naši udavačkou Frant. Doubkovou které k odbytému již trestu 2 roky vězení přidali.
30\. srp nařízeno naši obci dodat 30 q bramborů a že to byly jen trochy které mohly jednotlivci dodat, dodal většinu Jos. Soukup když mu obec poslala na sbírání bramboru brigádu z mládeže.
V prvních třech dnech měsíce září sili už žito: Josef Janoušek a Karel Koldovský a dosilo se většinou do 19. září ale někteří, až se vykopali brambory, jako Frant. Kobr a Václav Žitný.
Dne 14. září zemřel 35 letý Frant. Soukup č. 53 po skoro pětiletém utrpení s míchou a druhý den
45 letý Jaroslav Novák č. 50 čeledín Bohuslava Nováka č. 57 jenž zemřel v nemocnici a pohřeb měli oba tito mládenci za velkého účastenství lidí odpoledne 17. září.
15\. září měl Bohusl Chlum výslech u soudu opět skrze Karla Čermáka kteráž věc na přímluvu se shora místním akčním výborem zastavena ale zas obhájcem vrch. strážmistra Strenga obnovená
a u kraj. soudu v Jičíně 20. září na svědectví Ant. Vacátky a vysvědčení předsedy obce Martince
Chlum osvobozen.

Ty dny od 21. do 1. října se většinou vykopaly brambory a sice 21. září celý den s bouřkou sněhové přeháňky. 22. pršelo se sněhem, 24. pěkně ale první přimrazek a potom už překrásné dny a taková parna že se bylo u kopání jen košilích.
22\. září ráno zjistili u Bedř Polouprutského č. 19 že jim někdo vyřezal v zahrádce u stodoly kapustu, 23. 9. Jarosl Večerníčkovi někdo odšrouboval na poli za vrchy přes noc od ruchadla radlici i s odháňkami, 24. 9. zas Polouprutskému na poli nad domem od ruchadla jednu patku, druhá
nešla an se v ní točil šroubek, 25.9. Frant. Kobrovi č. 26 z pole u Trhovice se ztratila kůpa otavy,
26\. 9. Frant. Knížkovi č. 80 někdo ukradl nad domem 5 pytlů bramborů přikrytých natí, 27. 9. někdo vytrhal Anně Bouzkové přes 1/2 kopy tuřínu a o nějaký den dříve někdo vyřezal Karlu Koldovskému pytel makovic a měla na jeho poli sázené brambory a nějakou zeleninu Kristina Zemanová hostinská z Vysokého a tu zeleninu někdo vyřezal všecku.
26\. září v neděli sem přišla Bohusl Nováková vulgo Slávka Klepačová se dvěma amanty očesat u č. 50 ovoce které už měl očesané Bohusl Novák a chtěla zaň a za marnou cestu odškodné a chtěla

se ujmout vlastnictví č. 50 na základě zápisu mezi ní a její matkou který psal sice notář za okupace ale do knih vtěleno to nebylo.
1\. října se vrátili z vojny: voj. Stan Kvarda, četař aspirant Václav Albrecht a svobodník Ladislav
Soukup. Poslední propuštěn po 1. roce služby do náhradní zálohy na žádost 63 letého otce jemuž starší syn Frant. před 14 dny zemřel.
V tom týdnu přišla zpráva že Jos. Zeman od Pece ze Stanového v únoru zatčený a při nastoupení
Gottwaldově na presidenství amnestovaný, předal 4. října zápis na svoji usedlost ženě a druhý den někam uprchl a tu už si lidé připomínali že se tam celé noci svítívalo a že tam mimo jiných chodili
i od nás: Bohuslav Novák a Mil Vodseďálek.

Ten čas měla Stará Ves dodáno 25 % kontingentu tvrdého obilí a úřady chtěli, aby bylo do 28. října dodáno všecko a také to 18. října nařízeno z čehož velké vzrušení protože nikdo neměl dorucháno a teď se mělo mlátit ale dokázalo se to a dodalo se na 113%.
Že to nedodají a mlátit nebudou řekli: Frant. Čermák, Anna Bouzková, Frant. Knížek a Václav
Žitný a posledního žena řekla že přednější je ruchání a že se raději nechají zauřít ač ve žních když se měli dodávat rané brambory, že byly hodně zaplacené, nechali žní a kopali, ale první dva přišli k rozumu a dodali vypůjčivše si to a ty dva druhé zachránilo, že Knížek jsa 22. října v Lužnici se zelím
byl tam poražen nákladním autem a zlomena mu ruka a jeho švakr Žitný mu musel dělati s koňmi.
16\. října nucená porážka vola Jos. Janouška č. 9 jenž měl tuberkulosu.
Ten čas napomenutí, aby se více mléka dodávalo. Nejhorší dodavatele byli: Jan Šulc, Ant. Vitvar,
Anna Bouzková a Bohumil Slavík a nějaký čas předtím také Václav Žitný ale ten na zvláštní napomenutí již přidal.


Také převzali od Emilie Jínové odešedší do pohraničí její domek č. 86 Marie Jandurová a pole k tomu v roli Pátkově Stanislav Marek č. 6. Obhádnuto to za 6 000 a 2 000 Kčs.

24\. října v neděli odpoledne v Ducháčkově hospodě se měl odbývati druhý pronájem staroveské honitby ježto první, jenž se odbýval o posvícení 26. září a kdy to získal Štěp Fišera z Vysokého, druhý
ucházeč Jos. Strnádek z Ráje v Roprachticích na nějaké celkem maličkosti zvrátil a ježto jemu to náš honební výbor a hlavně vedoucí místopředseda Bedř Polouprutský dáti nechtěli, usnesli se nedati to
zatím žádnému a požádati nadřízené úřady, aby si to mohli najmouti zájemci místní protože podle nových nařízení beze všeho jim to nechati nebylo možné anžto tu žádných zacvičených lovců nebylo.
Oslav 28. října sůčastnili se naši občané ve Vysokém a do Prahy jel Josef Soukup st vzorný dodavatel a nejstarší zdejší komunista. Traktorista jenž jemu tu prvnímu se samovazačem žal, byl Josef
Bárta ze strojní stanice Kostomlaty u Nymburka.
1\. listopadu dopoledne u Kvardů odváděli zemědělcí přihlášky k národnímu pojištění na stáří a invaliditu a pojištění úrazové a nemocenské pro ně se 1. říjnem ruší a vejde v platnost až 1. ledna

1950\.

Připomenouti dlužno že k 28. říjnu dostal státní literární cenu také našeho rodáka letos zemřelého inž Fr. Vodseďálka minister. rady v. v. syn Živan Vodseďálek v Brně.
Sbírka sociální pomoci konaná 1. listopadu vynesla 440 Kč. Nejvíc dali po 50 Kč předseda Martinec a obchodník Kobr.

Povinné hodiny práce pro republiku odpracovali zdejší komunisté v neděli 17. října na opravení hasičských vodních nádrží na potoce a hlavně ve škole: připravením nových podlažnic, opravením
plotu, ořezáním lípy a j.
Zemědělci kteří splnili svoji dodávkovou povinnost do té výzvy k 28. říjnu byli: Josef Soukup,
Jaroslav Večerník, B. Polouprutský a pro nedostatek nejen obroka ale i slámy shrabalo se a vystlalo všecko listí a 3. listopadu byl Bedř Polouprutský v Harrachově pro piliny ku stlaní pod do bytek.
Šipky kvetli a červené i černé jahody nejen kvetly ale i plody měly ale po 7. listopadu celý týden mrzlo.

12\. listopadu večer schůze MNV u předsedy Martince v č. 6 v níž usneseno obeslati tam na neděli 14. odpoledne Frant. Chluma jenž má neustále nízkou tučnost dodávaného mléka při posledním měření dokonce 1‚90 a jehož od 3 krav dodává 6 l a s nímž se již v takové věci 3 x protokol psal a domluvili mu ještě jednou.
Věci na něž se vztahuje Pozemková reforma svěřili právníkovi a předseda sdělil výsledek své dnešní cesty na Elektrárenský svaz v Hradci Králové, že k elektrifikaci naší obce dojde r. 1950.
V sobotu 13. listopadu dopoledne provedli školní děti po obci sbírku hadrů a starého papíru a sehnalo se toho 100 kg a přijímali to od nich ve stodole č. 18: předseda a místopředseda akčního
výboru.
Z těch mrazu začalo v neděli 14. listopadu pršet a vše se pokrylo ledem a Karel Čermák měl na poli ještě 8 kup zaseklé jetelové otavy, na to celý týden teplo a deštivo a po 21. listopadu začalo mrznout a 23. listopadu navečer zůstalo letos poprvé bílo.
V polou listopadu anonimní udání sekretariátu K. S. v Jilemnici na Bohusl Nováka že vozí do
Jilemnice každý týden několik kg másla a zdejší orgány že proti němu nezakročí a že je: duchař, šmelinář a mnichovan ale přesto že se SNB snažili ho dopadnout, dopaden nebyl z té příčiny že to
asi nebyla pravda protože on přes vše co proti němu bylo, byl nejlepším dodavatelem mléka a jestli by mu něco zbylo, má známé na opačné straně.
23\. listopadu dopoledne ve škole oslava 52. narozenin presidenta Gottwalda za přítomnosti 8 členů MNV, několika občanek, učitele Hejrala děti jež přednesly několik básní přiléhavých k osobě oslavovaného a k dnešku.


Od 28. listopadu celý týden bylo krásně a bez sněhu na holo mrzlo mírně a za dne teplo až 4. prosince celý den mlhavo ani slunce neprosvitlo a plno jinovatky.
Ve dnech 3. prosince, 7. prosince a 14. prověřování zdejších komunistů.
5\. prosince držel zdejší myslivecký hospodář první hon při němž 24 zajíců uloveno (Štěpán Fišera).
Od 5. prosince celý týden mlhavo a jíní na stromech až je lámalo a po zemi bylo bílo né od sněhu ale od jinovatky a 15. strašné náledí a 16. napadl opravdu sníh.
11\. prosince sem přijeli dva úředníci z ONV s oznámením okresní národní správy nad celou řadou zdejších prázdných stavení ale po vyšetření všech okolností zůstalo toto jen nad domy č. 50
až 67.

12\. prosince dopoledne na příkaz ONV zlikvidována národní správa nad nemovitostí č. 82 po
Jarosl Hevákovi kteráž předána dědičce Jarosl Hevákové z Vysokého. Při předávání shledáno, že v boudě, kde zemřelý majitel bydlel, vše cennější ukradeno. Ucházení obce o les doporučeno ONV
dohodě s nabývatelkou.
Odpoledne 13. prosince u Kvardů schůze zemědělců stran předpisu mléka a vajec na rok 1949 u kteréhož protestovali: přítomný Vladislav Vodseďálek a nepřítomní: Karel Čermák a Anna
Bouzková.

14\. prosince náhlé prohlídky u některých živnostníků ve Vysokém a v Jablonci n. Jiz k nimž použito i dělníků z vysocké továrny a z nich z naší obce byl v Jablonci Jaroslav Nesvatba a u pekaře
Ant. Bartonička ve Vysokém, kde mnoho nalezeno, Stanislav Marek.
16\. prosince odpoledne v Jilemnici v budově KSČ v bývalé občanské záložně pracovní porada kulturních referendu z obcí o popularisaci 5 letky. Od nás byl kronikář, knihovník a místopředseda
MNV a MV Jaroslav Večerník.
21\. prosince měl jednání u soudu Jos. Šmíd s Václ. Dohalským, berním úředníkem v.v. z Vysokého jenž ho žaloval pro vyhrožování „že jemu Dohalskému hnáty předtluče jestli mu půjde ještě s ručnici přes pole, aby mu zas střelil do koně jako roku 1945“. U soudu je smířili s příkazem oběma, aby první nevyhrožoval a druhý, aby nechal žaloby po dotázáni prvého proč o tom mlčel? Což
on odůvodnil tím že druhý den nastoupil vojenskou službu a svědka že na tom měl letos zemřelého
Jarosl Nováka a že se mu tehdy kůň se splašil a od té doby se bojí každé střelné rány a že je možné že o tom Dohalský ani neví co udělal zaprvé proto že kůň hned utekl i s oráčem přes celé pole a za
druhé že je střelec velmi krátkozraký ale několik broků Šmíd koni z krku vydloubl a několik jich pod kůží je posud.
Celé Vánoční svátky bylo krásně a mírně mrzlo a na Štědrý den při půlnoci se blýskalo jako v létě na čas.
Ten čas byli bez vody: obě místa u Vlášků, kromě č. 46 Vojákovi, Anna Bouzková, Ant. Štěpánek a Pavla Svárovská a ke korytu u č. 35 dokonce jezdili pro vodu s povozem z Roztok Bohumil Babec
a jistý Vinklář.
V pondělí před svátky dodávali voli: Karel Koldovský a Vladimír Šalda. Vůl prvého měl 570 kg a dostal zaň 10 248 Kčs. A druhého měl 600 2 kg ač kostry byl ohromné a dostal zaň 6 835 Kčs.
29\. prosince dopoledne byli od nás v Jablonci u slibu: Frant. Liška, Josef Soukup a Vladislav
Vodseďálek kteří z naší obce povolání při nové úpravě soudnictví za soudce z lidu a za porotu určení: Frant. Vodseďálek a Jaroslav Večerník. Ten den připadlo trochu sněhu ale meze a drny
z něho koukaly.
30\. pros večer u Kvardů schůze zástupců všech složek veřejného života v obci jsoucích za účelem popularisace pětiletky.
Začátkem roku měla naše obec 232 obyvatel, koncem (roku) 227, narodilo se 1 dítě (narodilo se jich více ale to byly případy, že ženy od jinud přišli sem k porodu a zas s dětmi odešli) a zemřelo


6 osob. Ve škole se učilo 15 dětí. Zemědělců 49. Z těch: od 2 do 5 ha = 13, od 5 do 13 = 36 a dělníci hospodařící zároveň v malém 0 až 2 ha = 15
Živnostníkům na počátku roku 9, koncem roku 7.
V domáckém průmyslu (navlek koral) se zaměstnává celkem trvale 46 osob. Přechodně, hlavně po ukončení polních prací a v zimě 90. Důchodců z různých titulů je celkem 11 osob.
Obydlených domu 72 z celkového počtu stojících 87 jest 15 prázdných a z celkového počtu popis čísel 99 schází 12 ale v obydlených jsou tři dvojčísla na jednom domě dvě čísla: 53, 5 a 54, 59 a 77,
7 kde se dala na druhý díl původního čísla, čísla domů zaniklých.
Hospodář. zvířectva v polou roce 198 skotu, 22 krav, 141 koz, 13 koní, 615 slepic, 2 kachny,
4 husy, 28 psů.
Chlebového obilí letos dodáno 192 q, krmného 65, bramborů 700 q.
Z nedůvěry v možnost brzké elektrisace obce pořídili si ještě tento rok staré ve Třiči zavedením elektriky vybývající benzínové motory: Frant. Chlum, Josef Novák a Frant. Vodseďálek.


Ve Staré Vsi dne 3. ledna 1949

Jaroslav Večerník


K jaru v tomto roce přistoupil k sektě adventistů Stanislav Kobr č. 81 s rodinou. Přemluvila je jakási učitelka jsoucí na letním bytě u jeho bratrance Frant. Jancáka u Staropánů v Roztokách tak že občan jenž nikdy předtím neděli nesvětil, teď v sobotu na práci nesáhl a vždy jednu sobotu on
a druhou jeho žena šli na pobožnost svých souvěrců v Železném Brodě.

### **1949**


Dne 1. ledna hned po půlnoci se blýskalo a byla při zamračené obloze slabá severní záře a večer se blýskalo zas a přes den velké povětří že ale s čím házet nemělo nebyla z toho žádná sněhová vánice
a tak bylo i druhý den a 3. od rána stálo že sníh který skoro žádný nebyl, skoro zmizel a zas 7. mžilo až zmrzalo to zrovna, takže 8. byla hodná ledovatka na kterou 9. napadlo trochu jinovatky.
U svodu dobytka ve Vysokém 4. ledna vrácena telata: Stanisl Kobrovi a Lidmile Housové č. 95 že se musejí podle 5 letého plánu odchovat ale ti lidé neměli čím krmit.
První schůze MNV letos se konala večer 6. ledna na Tři krále v úřední místnosti č. 18 při níž se předsedovi míst. organizace KSČ Ant. Vacátkovi nelíbila nová úprava obchodu oděvem.
V sobotu 8. ledna svatba Stanislava syna Stanislava Kvardy č. 73 s Annou dcerou Jana Šulce č. 54
(59) měli tam pozvaného nějakého harmonikáře ze Třiče a ten nevěda kde to je, ptal se v hospodě u Ducháčků a přítomný tam Frant. Hartig Kašparů byl hned pln ochoty tam svého spolurodáka
dovést, cýtě tam nějaký doušek, a splnilo se mu to, takže potom v noci jda na té ledovatce domů, upadl u kamene přes potok pod Skálou tak na ostrý kámen hlavou, že z toho pošlo v nemocnici
5 stehů na hlavě a domů ho přitáhl celého zkrváceného Frant. Liška.
12\. ledna večer v č. 18 druhá schůze stran telefonu do obce a sbírka na Stalinův pomník v našem novém krajském městě Liberci jenž v této schůzi začala, vynesla 731 Kčs.
V tom týdnu si zas koupila Božena Rösslerová koně v ceně přes 9 000 Kčs a proháněla se s ním na sáňkách po silnici.
14\. ledna vydával Josef Janoušek nové šatenky které vyvolaly mezi lidmi mnoho nespokojenosti protože je nedostali živnostníci, přestárlí kteří nebrali starobní pojištění, nemajíce ještě o ně vyřízenou žádost a rolníci nemající splněnou dodávku.


15\. ledna zemřela v Rokytnici 85 letá Barbora Housová č. 21.
Ten den začala pravá zima se sněhovou vánici která trvala až do 18. ledna takže museli silnici protahovat pluhem a 18. do toho začalo pršet a 20. už zas byly cesty samý led a následující den zas
už padal sníh s větrem.
17\. ledna při foukanici ve 3 hodiny ráno se blýskalo a 22. ledna tak foukalo se sněhem že přesto že ho mnoho nebylo nadělalo v roklích a ve vsi velké návěje a pole byla úplně holá a přesto že bylo
zmrzlé, dřel vítr hlínu takže byly ty návěje špinavé k čemu byla okna.
Protože letos už mlékárna přestala dodávat dodavatelům mléka máslo, museli si toto tlouci sami, vydával Bohusl Večerník 23. ledna v neděli dopoledne těmto součástky odstředivek a máselnic
uložené od prosince 1945 na nádomí ve škole a našlo se to v takovém stavu že to někdo už nedocídil a plno myšin k tomu přischlých a dřevěný součástky po krajích od myší ohlodané.
24\. ledna konec okresního soudu ve Vysokém od kteréhož dne přišla naše obec se soudními věcmi pod Jilemnici.
Celý týden krásně a teplo 24. slabá severní záře a 30. let večer při ohromném povětří se blýskalo a jak přišel unor začal se sníh valit a vítr do něho.
3\. února měl velkou škodu Frant. Kobr jenž musel dát zabít krávu jenž měla v čepci hřebík a 4. února měla mít tele.

6\. února v městské dvoraně v Jilemnici informativní schůze členů vyživovacích komisí na níž byli od nás: předseda MNV Martinec, Ant. Štěpánek, Ant. Vacátko a Jaroslav Večerník. Schůze byla
dopoledne a byly při ní rozdávány pochvalné diplomy těm obcím, které dobře plnily dodávku. Náš přijal od krajského pověřence z Liberce Ant. Štěpánek.
11\. února v 5 hod. odpoledne za hrozné vánice ve vysocké Sokolovně schůze zemědělců z Vysokého, Třiče a Staré Vsi na níž okres. zeměděl. referent Břach přednesl to samé co 6. února v Jilemnici.

18\. února přinuceni vrátit šatenky funkcionáři veřejné správy a živnostníci což u nás postihlo: předsedu Martince, Ant. Vacátka, Jos. Janouška, Stan Kvardu.
19\. února se vdávala Růžena vdova po Václ. Novákovi č. 68 za Frant. Pekaře r. 1893 naroz. vdovce a chalupníka z Jesenného č. 46. Toho dne večer ples zdejší hasičů, jenž se vydařil.
23\. ún za skoro letního počasí kdy už sněhu bylo málo a po silnici se se saněmi jeti nedalo, přiletěli špačci ale hned druhý den nebylo tak pěkně a dál ku konci měsíce čím dál hůře se sníh sypal a foukalo a nejhůře za celou zimu bylo 1. března masopustní úterek.
24\. února odpoledne u Kvardů schůze všech zemědělců ze vsi na níž tito podpisovali dodávkové smlouvy na sklizeň r. 1949 které přijímal správce vysockého družstva Václav Večerník což se neobešlo bez zpěčování některých jako: Karla Čermáka, Jos. Slavíka, Frant. Chluma a Jos. Polouprutského.
26\. února se vdávala Božena nejmladší dcera po Jos. Vodseďálkovi ze Skály za Karla Kouble z Jesenného.

27\. února v neděli večer se blýskalo a potom následující dny se spousta sněhu svalila a 1. března bylo tak jak nebylo celou zimu že celý den nikdo nepřejel a skupina domů u zvonice byla bez vody
a museli ji donášeti od č. 92 a 3. března důkladný mráz a byla pracovní povinnost na silnici načež to jesenští s koňmi v pluhu 4. března protáhli až po č. 1 a 5. března mrzlo a sníh se hrnul dál a že ve
Vysokém byli přerušením dopravy bez mléka a u nás zase zůstávalo, odvážel ho Josef Vinklář do
Vysokého a také koraly došly a nebylo co navlékat.
Ten čas zůstalo neobydleno č. 68 z něhož se majitelka Růžena Nováková znovu provdaná Pekařová odstěhovala i s matkou Anežkou Soukupovou ke svému manželu do Jesenného.
Poslední týden února zrušen Svaz brannosti protože se místy stal nebezpečným státu. U nás byl velitelem des. v zál. Stanislav Kobr do února 1948 a potom des. v zál. Stanislav Marek ale


ježto velitelem měl být člen vojenskou hodnosti nejvyšší, připadla ta funkce čet. aspir. v zál. Václ.
Albrechtovi který nebyl jiného smýšlení než Stanislav Kobr.
Dne 7. března pracovní povinnost házení sněhu na silnici od č. 9 k č. 9 a dále k jatkám odkudž házeli vysočtí a potom se to protáhlo a autobus poprvé projel a 13. večer se zase rozpršelo a pršelo
celý druhý den a potom celý týden bylo tak jako v prvním týdnu t. m.
11\. března zvolen v č. 73 předsedou místní organizace KSČ Frant. Liška namísto Ant. Vacátka a 13. břez tam schůze občanů za příčinou žádosti obce Křížlic, aby naše obec jim postoupila své
místo v pořadí elektrisaci což zamítnuto.
15\. břez se přistěhoval domů do č. 1 Vladimír Koldovský vrchní berní tajemník z Prahy Karlína,
Nymburská č. 20.
18\. března požárněpolicejní prohlídka komínů přičemž nejhorším shledán u č. 26 ale neopraven stejně žádný, poněvadž ONV na to materiál nepřidělil.
19\. břez na sv. Josefa vysocký čs. farář jel oddávat dvě svatby které se do Vysokého pro návěje nedostali do Zlaté Olešnice na lížích a 16 letá Drahomíra Večerníková č. 20 jenž tam měla být za
družici se nikam nedostala a odvod branců jenž na ten den připadl se musel odbýt v Jablonci a odveden od nás Bohusl Kvarda č. 79.

20\. břez zemřela v č. 19 Marie Polouprutská 93 letá vdova po Frant. Polouprutském č. 19 roz.
Petráková z Jilma nejstarší naše občanka.
24\. března. Dostavili se k obecnímu předsedovi se stížností na nesprávnosti v dodávkách: Stanislav Kvarda, Jos. Polouprutský a Ant. Štěpánek.
27\. břez překrásný den a z té spousty sněhu tekly přímo potoky. Ludmila Housová č. 95 z nedostatku obroka který ostatní měli všichni, prodala krávu a přesto v dubnu síkla od podzima nesečenou otavu kterou jiní nechali stát při několika opuštěných staveních. Poslední týden března přišla
Ludmila Čermáková č. 71 o dvě kozy při kozlatech.
29\. března dodán sem do vsi druhý traktor Frant. Čermákovi č. 93 a řidičský kurs k těmto odbyli: Jirí Čermák, Milosl Slavík a Jos. Soukup.
31\. března odhlásil Oldřich Ducháček č. 14 hostinskou živnost a trafiku. Poslední převzal Ladisl.
Kobr č. 98.

2\. dubna zvolen přípravný výbor Jednotného zemědělského družstva: Věncesl Vodseďálek předseda a Jos. Soukup, Lad Soukup, Milosl Slavík, Frant. Čermák, Bohusl Večerník a Jarosl Večerník.

3\. dubna mráz, 6. navečer bouřka s lijákem, 7. navečer po celodenním dešti velký vítr a ještě týž den a ráno bylo bílo a 9. metrové návěje a mrazivý vítr až květovalo okna a autobusy vázli a následující týden deštivo a 17. a 18. dub krásně a 19. poprchávalo.
18\. dubna zahájil Stanislav Kvarda polní práci a Koldovský č. 29.
20\. dubna večer ve škole reorganisace akčního výboru a za Jos. Janouška a Jarosl Večerníka zvolení: Bohumil Slavík a Zdeněk Polouprutský č. 19.
21\. dubna porazil Ant. Bartoň z Vysokého Václ. Žitným jemu u č. 88 prodané 4 jasany které se
Žitný smlouvou s obcí zavázal ponechati této a potom se k ničemu neznal. Vlaštovky zde byly již do
Velkonoc (17. a 18. dubna) a 25. už kukala kukačka.
25\. dubna přišel Vladislav Polouprutský č. 90 o krávu.
26\. dubna dotál v Čermákové cestě sníh (č 22) a 30. ráno byla bouřka a lilo celý den.
30\. dubna se ženil 20 letý Vlastimil Albrecht č. 40 s 18 letou Boženou Bouzkovou č. 65 a večer před svatbou jim stříleli a Jiří Čermák a Zdeněk Polouprutský zapálili třaskavinu sousedu Karlu
Koldovskému na stupních což urazilo kus stupně a vyrazilo všecko sklo ve dvou oknech po dolení straně a to leknutí a málem že se něco stalo hospodaři jenž vyprovázel odcházejícího od něho Ant.
Štěpánka a stáli právě za dveřmy. Potom ten špás stál ty dva a Milosl Slavíka po 100 K pokuty.


Při oslavě 1. května náš průvod než se připojil k vysockému vyšel od hasičny; v čele Dana Vodseďálková č. 10 se státním praporem a za ní vedle sebe: její otec s praporem ruským a Jos. Soukup st s komunistickým, potom hasiči, za nimiž jel Jiří Čermák s traktorem s rudým praporem při němž
seděl Jaroslav Večerník; následoval druhý traktor řízený Milosl Slavíkem s vozem na jehož předku seděli: Bohusl Novák a Frant. Čermák a na voze mládež jakož i na ostatních vozech tažených koňmi
a ostatní pěšky. Počasí bylo překrásné.
8\. května neobyčejná zima a potrušoval se sníh, druhý den velký mráz, třetí den větší a 11. největší a sníh se stále trousil. Karel Koldovský, Ant. Kobr a Jindř Matura již síkli trávu a žádná ještě nebyla.
15\. květ soupis osetých ploch v nové místnosti MNV v bývalém učitelově bytě ve škole kamž následující den přestěhován obecní úřad z č. 18 přičemž byly nápomocni: předseda Martinec a Jos.
Soukup st, Stanislav Marek, Frant. Liška, Vladisl Polouprutský, Bedř Polouprutský, Bohusl Večerník a Jaroslav Večerník a něco školní mládeže.
Učitel Hejral jenž zde nebydlel, proti zabrání této místnosti podával bezůčinný protest.
21\. květ v sobotu večer schůze KSČ u Kvardů za přítomnosti okres. předsedy Oldř Rydvala v níž postaveno na pranýř, jak se u nás dodávalo a předpisovali kontingenty což se týkal hlavně: Frant.
Knížka a Václ. Žitného a viněni v té věci hlavně předseda Martinec, Josef Soukup st a Jos. Soukup ml. Vyčteno jim i to že ač byl uchazečem o usedlost č. 34 Stanislav Kvarda byla umožněna koupě
této Frant. Knížkovi bez vědomí členů rolnické komise; že Knížek hospodařil na třech usedlostech č. 80, 74 a 33, na každou zvlášť byl psán kontingent, aby to nečinilo dohromady 15 ha kvůli vydání
šatenky a z třetí že vůbec nedodával. Martinec se bránil že on tomu nerozumí, že není zemědělec, že není ničím vinen což někteří uznali podle toho že jeho švakr Šmíd měl z 80 a dodávku 13 q žita.
22\. květ drobně hustě pršelo až začala žita polehat a 2. června navečer přišly kroupy a v noci po
3\. hodině více a nejhůře postihly prostředek vesnice kde žito v květu stloukli.
24\. květ dosil Jan Šulc Housově č. 95 oves. Večer ve škole schůze na níž se dostavil okres. zás.
referent Karel Břach, ředitel rolnické školy v Jilemnici.
29\. května v neděli odpoledne v místnosti MNV ve škole další schůze na níž zvolení do Mimořádné vyživ. komise (MVK): Věnceslav Vodseďálek, Vladislav Vodseďálek, Josef Janoušek a Jaroslav Večerník a první schůze v č. 10 u Věncesl Vodseďálka druhý den večer a druhá tamtéž
31\. května.

4\. června zas po dlouhé době první pěkný den. Někteří už sázeli hlavatku třebaže byla ještě ničemná.
11\. červ nucená porážka krávy Karla Čermáka která měla v čepci drát a byla 8 měsíců březí a v červenci se mu druhá pometala a 16. červ porážka krávy Vladimíra Šaldy též 8 měsíců stelné se
dvěma telaty která zašla na to že je špatně krmil, aby nemusel tolik hnoje vyhazovat jak mu radil jeho bratr Josef.
12\. června o roprachtické pouti zdvíhali vazbu na přístavku stodoly Bedř Polouprutský č. 19.
Stavěl to hlavně jeho syn Zdeněk kolář. To odpoledne při dešti zalehnuvší vítr ulomil půl lípy pod domem Ant. Kobra č. 77 (7).
25\. červ ráno přimrazek a předtím celý týden stálá zima a drobný déšť se sněhem. Špatné sušení sena a brambory nebylo možno proruchat, mnoho hlavatky bylo zničeno od uran (vran) a od zajíců jichž člověk potkal třebas 8.
Toho roku první sečení sena ruční motorovou sekačkou na lukách Jos. Soukupa a Frant. Čermáka a několika jiných u čehož byl velmi prospěšný mistr s vysocké továrny Jos. Urban a seno odváželi s traktory.
Konec června byl hodně deštivý ale od 26. každý den začal hezky a při polední když bylo seno rozklepané, se muselo s pospěchem složit a nejhůře to dopadlo 30. června, kdy přišel dešť tak ná hle
že málo bylo těch, aby jim suché nezmoklo.


26\. června odpoledne v č. 73 valná hromada Kampeličky za účelem likvidace této protože jediný vedoucí Václav Večerník č. 39 pro stáří ji už déle vésti nemohl a náhradu nebo aspoň pomoc sehnati nebylo možno, ale nesešli se.
Dne 1. července prováděli: Věncesl Vodseďálek, Josef Janoušek a Jaroslav Večerník soupis dobytka přičemž zjištěny nehlášené kusy: u Karla Čermáka a Anny Bouzkové, mlynářka Albrechtová před nimi zamkla kachny do boudy ale tyto se tam ozívaly a Anna Bouzková se potom smála že jí
komise v druhém chlévě nebyla. Ten den odpoledne vozili z vysockého družstva uhlí a Jiří Čermák jenž vezl toto od vrchu s traktorem nemoha v dešti na blátě zastavit, uhnul traktor ostře na stranu
takže vůz za ním přišel tak do rejdu že na jeho předku sedícímu Bouzkové zeti Vlastimilu Albrechtovi přišla noha mezi vůz a traktor a tuto mu rozmátlo a že to neměli u traktoru v pořádku s pojištěním, nedali ho do nemocnice ale léčil mu to napravovač zlámanin Buchar z Mřičné.
2\. července odpoledne přebýval Vladislav Vodseďálek č. 42 nově zvolený předseda MNV v místnosti tohoto ve škole od resignovavšího předsedy Víta Martince č. 46 vedení obce za přítomnosti
Frant. Lišky a Jarosl Večerníka.
4\. července byl první den kdy to celý den vydrželo ale dále bylo zas tak že nebylo dne, aby v něm nepopršelo.
6\. července zemřela 78 letá Anna Syrovátková č. 3 roz. Jindřišková z Poniklé.
Ten čas se zde také kradlo: Frant. Knížkovi na Holánově u trhovice ze žacího stroje přes poledne francouzský klíč a Josefě Vodseďálkové přes noc dvě kůpy sena.
13\. července večer obecní schůze u níž předseda Vodseďálek složil svoji funkci z důvodu těžké nemoci své jediné dcery a ježto nový zvolen nebyl, usneseno, aby úřad zatím vedl Bohuslav Večerník a poštu přijímal a vyřizoval Jaroslav Večerník a co potřebné jest, aby zařídili spolu což to
trvalo až do 20. srpna.
23\. července zemřela v nemocnici stará panna Frant. Hlavová majitelka chalupy č. 47 u Kucheláků 60 letá. Chalupa ana se prodala dne 13. října tak, že dům č. 47 s loukou okolo domu mezi cestami a pozemky statku Vojákova a chalupy č. 30 koupila Anna Čermáková dosud v č. 82 za 22 000 Kčs a ostatní pozemky soused Bohusl Novák č. 57 který je již dlouho v nájmu držel.
23\. července v den Hlavové pohřbu měl svatby 46 letý mládenec Vladimír Šalda rolník č. 72 s 20 letou Lidmilou Gargulákovou z Lidečka na Moravě která tu byla ve vysocké továrně.
Poslední týden července se dosušil jetel a 30. začala mlynářka Albrechtová první ve vsi žnout ale hlavní žně začaly kol 8. srpna v kterémž týdnu byla velká vedra. 13. srpna v sobotu dopoledne pršelo a odpoledne přišel tak silný vítr že mnoho stromů vyvrátilo a jeden žitný panák nezůstal stát
a marné bylo rovnání, vše rozhazovalo zrovna zas a do rána do toho pršelo.
14\. srpna zemřel 66 letý Frant. Janoušek výminkář na usedlosti č. 9 u Hajnů rodák z Lumky nad
Porostlicí (Vojtěšice).
17\. srpna večer u Kvardů za přítomnosti okresního předsedy Rydvala a našeho újezdního tajemníka Frant. Dolenského ze Zlaté Olešnice (bytem v Potočné = býv Tiefenbach nebo Hluboká) provedeny volby nového MNV a zvoleni: Věncesl Vodseďálek č. 10 předseda a Bohusl Večerník, Jaroslav Večerník, Frant. Liška, Josef Janoušek, Ladislav Soukup, Josef Soukup ml., Ant. Štěpánek, Jiří
Čermák, Vladislav Vodseďálek, Stanislav Marek a Vladislav Polouprutský.
19\. srpna přeprchalo a v hořenci padl ráno při silném setmění dvakrát sníh a druhý den ráno mráz a 21. větší.

27\. srpna zas obydleno č. 68 Růženy Pekařově, Annou Babcovou z továrního bytu z Vysokého, sestrou vojína zahraniční armády Jos. Babce.
28\. srp s večerem popršelo ale jinak velká tepla a sucho a v tomto týdnu začaly hlavně pšeničné a také ovesné žně třeba že v dolenci měli mnozí už oves doma. Také se tu zas kradlo; tak Jos. Janouškovi se ztratilo 11 snopů pšenice a při tom povětřím rozházeném žitě 13. srpna Bedř. Polouprutskému


11 snopů žita a 2. září Frant. Čermákovi mnoho tuřínů a 17 zelných hlaviček a u č. 63 odnesl někdo slivy i se stromem 30. září.
14\. září ráno při sběru mléka oznámil předseda Vodseďálek Frant. Knížkovi že má zamítnutou žádost o povolení k přestavbě č. 74 proto, že měl upřenou výměru a on se k tomu vyslovil že „kdyby do toho byl nikdo nepíchal, nemuselo být nic“.
19\. září dožal Karel Koldovský poslední oves ve vsi a 25. o posvícení doodvezl Stanislav Housa č. 95 poslední ve vsi oves. Ten den nábor členů do spolku přátel SSSR. k němuž přistoupila velká
většina ale v těch co né byl zas ten Jan Šulc. První schůze toho spolku v č. 73 dne 19. října.
Celý poslední týden v září krásně a neobyčejná parna až začala docházet voda hlavně v č. 93, 65,
43, 48, 85 a první týden října to samé žita špatně urůstala, dokopaly se brambory které nebyly nejslavnější.
16\. října pracovní povinnost ve škole k níž se dostavili čtyři občané.
Kolem 20. října se doklidilo zelí do něhož mnoho nebylo protože ho ničili: zajíci, urány, housenky, červi a hlavně sucho a až 24. popršelo kolem 28. října se většinou dokončila polní práce ale mnozí jí vůbec nedokončili hlavně pro mlácení obilí na dodávku. Mnoho se zde zruchalo traktorovými pluhy ze stanice v Rokytnici (č 10, 95, 26, 27, 16) a v Hrabačově (č 35, 89).
30\. října sbírka na Červený kříž kterou vykonala děvčata: Jana Koldovská a Anna Martincová a Dana Vodseďálková a Jana Nesvadbova a sebralo se 1000 Kčs. Nic nedali: Jan Šulc a Frant. Chlum.
Prvním týdnu v listopadu přišel Karel Čermák o volka.
6\. listopadu pršelo což přešlo druhý den ve sníh jenž však do večera stál a dále celý týden pršelo a opravdu bílo zůstalo a celý den až 30. listopadu.
Tyto dny podpisová akce na pozdrav z Československa Stalinovi k jeho 70 tým narozeninám s čímž po domech chodili: Josef Soukup st a Jan Červinka s Jos. Janouškem.
13\. listopadu ráno se blýskalo a kroupy padaly jako v létě.
24\. listopadu v Helkovicích po dokončení elektrisace poprvé rozsvítili a jeli jim to pomoci oslavit někteří zaměstnanci vysockého družstva a oslavili to tak že pošramotili traktor který si na to vzali
bez vědomí ředitele což vyneslo dvěma: Kvardovi ze Staré Vsi a Housovi ze Třiče trest 1 měsíc vězení a 1000 Kčs pokuty podmíněně na 3 roky.
29\. listopadu večer u Kvardů založeno JZD převedením v ně dosavadního elektrárenského jehož členové měli do 14 dnů volno, písemně ohlásiti výstup z tohoto, čehož využili: Stanislav Kvarda,
Frant. Chlum, Frant. Zeman, Jan Šulc.
Dne 1. prosince přebralo Pohorské konzumní družstvo PKD v Semilech smíšený obchod Boženy
Kobrové č. 98 a Ladislav Kobr se stal placeným prodavačem a sháněni z jeho zákazníků v místě členové tohoto družstva.

3\. prosince odpoledne spousta sněhu spadla a do rána do toho pršelo.
17\. prosince byla v Helkovicích pojízdná prodejna textilií pro členy JZD v Helkovicích a ve Staré
Vsi ale že u nás málo lidí o tom vědělo, rozprodali to lidem z Roprachtic a z blízkých obcí okresu semilského.

18\. pros byl prodej textilií u Lukášů ve Vysokém kde museli někteří stát 3 dni než se na ně s nějakým kouskem dostalo, přičemž nadáváno komunistickému vedení a nejvíce zlé krve nadělalo to že vždy k večeru tam přišli dělníci z továrny a všichni jíní museli domů, třeba že už byli u pultu
a korunu se tomu dalo když 23. pros vydávány potravinové lístky a pro zemědělce už na rok 1950 masové nebyli, že si tito mají po dodání hovězího a vepřového kontingentu ještě pro sebe maso na
celý rok vypěstovat.
Na podzim v tomto roce velké změny v navleku koral z čehož pro naši ves mělo význam to že zrušení dosavádní faktoři: Bohusl Novák č. 57, Ant. Vacátko č. 18 a Vít Martinec č. 46 jich činnost
přebrali tak zv. rozdělovny které dostali poslední dva a to tak jako zaměstnanci skelného průmyslu.


### **1950**

Dne 9. ledna po noci nalezen kříž u Ducháčková lomu vyurácen a přeražen.
Dne 11. led přišel sem poprvé nový újezdní tajemník Novotný z Buřan za Dolanského jenž přidělen na okrese svého bydliště.
Dne 14. led koupil Bohusl Večerník č. 39 od Frant. Saifrida cukráře na Král. Vinohradech usedlost č. 35 u Petrů nebo u Marku Jos. Polouprutský č. 89 jeden dílec pozemku od té usedlosti odkázaný mu posledním dopisem popravených Hladíkových.
Podle nového manželského zákona to byl u nás první zápis v němž musela mít manželka nabývatele 1/2 vlastnictví koupené nemovitosti. V tomto případě byla to Marie Večerníková.
K 30. výročí založení českosl. církve sloužena dopoledne v naší škole mše 15. ledna.
16\. ledna v kanceláři MNV ve škole podpisování dodávkových a výrobních smluv zemědělců na rok 1950 které nepodepsali: Vladimír Šalda, Frant. Čermák, Karel Koldovský, Frant. Chlum, Bedřich Polouprutský, Pavla Svárovská, Frant. Vodseďálek, Václav Žitný, Stanislav Kvarda, Josefa Vodseďálková, Jan Šulc, Ant. Vitvar, Josef Šmíd, Jindřich Matura, Boh. Slavík.
Kolem 22. ledna týden hrozně mrzlo; u Vojáků byli bez vody, ve sklepích a chlévech jinovatka a u Jos. Vodseďálkové č. 54 roztrhl mráz vodovod.
V tomto týdnu četnické prohlídky mouky u dodavatelů chleba přičemž 25. ledna shledali že má
Frant. Čermák u pekaře Jos. Jozífka ve Vysokém 140 kg žitné mouky což se jim zdálo mnoho.
26\. ledna se zde odbývala první svatba podle nového zákona na matričním úřadě při ONV ve
Vysokém Jarmily Jandurové č. 86 s Václav Hladíkem z Vysokého.
Ten den přišlo z Liberce schválení zdejšího JZD.
Na den 27. led obesláni na ONV v Jilemnici všichni, co nepodepsali smlouvy ze všech obcí okresu čehož bylo tolik že pro ně do Vysokého musel přijet zvláštní autobus. Když po roprachtických došlo
na naše, řekl jim úředník Martinek „staroveští, pozor! chcete elektriku!“ A tak to tam podepsali:
Frant. Čermák, Bedřich Polouprutský a Boh Slavík a druhý den to tam letěl podepsat Karel Čermák.
29\. leden byl poslední den plánovaného měsíce ledna v dodávce mléka.
30\. ledna se zůčastnil politického školení na 14 dní v bývalé hospod. škole Josef Soukup ml.
31\. ledna ráno vyhořela v Roprachticích usedlost zvaná u Jírů majitele Koldovského Bohumila.
10\. února nucená porážka jalovice Frant. Soukupa která měla při porodu výhřez dělohy již jí jiný dobytek pošlapal a že už od 1. ledna t. r. zrušeny jatky ve Vysokém, vezl mu ji Frant. Knížek do Jilemnice.

12\. února večer se blýskalo a 16. bylo pravé jaro a 18. už tu byli špačci.
17\. února byli na KNV v Liberci kvůly elektrice předseda obce Vodseďálek a Jos. Soukup ml.
20\. února klasifikace krav a jalovic jíž prováděli: Petr Duštíra z Helkovic, kontrol. asistent Stříbrný z Jilemnice, Bedřich Polouprutský a Jaroslav Večerník přičemž shledáno mnoho krav pohlavně nakažených, hlavně u Jos. Soukupa, Karla Koldovského a Frant. Chluma.
21\. února začal Ladislav Kobr sbírati vejce na dodávku.
Dnem 26. února se končil druhý 3 nedělní měsíc v roce a začínal třetí 5 ti nedělní v dodávce mléka.

27\. února večer u Kvardů volba dozorčího výboru PKD jenž se neodbyla poněvadž se dostavili kromě prodávajícího Lad Kobra pouze tři t. j. Bohuslav Novák, Vladisl Polouprutský a Anna Čermáková.

1\. března sčítání lidu které provedl vrch. ber. tajemník v. v. Vlad Koldovský a napočteno u nás
227 obyvatel.
3\. března dělali: Bohusl Večerník a Jos. Soukup ml. soupis světel, motorů a pod. pro elektriku dům od domu.


4\. března zemřel v č. 78 Josef Hýrek 77 letý starý mládenec jenž u Matury bydlel 30 let od té doby co jím sníh rozvalil domek č. 4 a 5. března zemřel 69 letý Frant. Šmíd vdovec výminkář na usedlosti č. 46.

7\. března večer schůze MNV v příčině rozpočtu na elektriku. Ten čas se zde za Vrchy objevily první stopy a rytí od černé zvěře.
12\. března v neděli ráno při hrozném setmění a sněhové vánici několikrát se silně zablesklo a zahřmělo ale ještě do večera bylo pěkně.
16\. břez koupil Vladimír Koldovský č. 1 od Frant. Vodseďálka č. 75 ten kus pozemku na němž do r. 1912 č. 2 stávalo mezi potokem a silnici až pod č. 1 jak to někdy k chalupě č. 8 patřívalo a toho
samého dne od něho koupil Josef Janoušek č. 9 polovici celé výstavnosti č. 9 u Hajnů. Kursu řízení traktoru v Jilemnici se od nás zůčastnili: Vlastimil Albrecht, Jana Nesvadbova a Eva Drahošová.
Dne 23. března odpoledne Jindřich Matura ml. poprvé letos vláčel. Po teplech, kdy sníh nadobro zmizel, přišel poslední týden měsíce neobyčejně studený, ráno přimrazky a mrazivé větry a popršelo až 2. dubna na Květnovou neděli.

24\. března zde byli dva úředníci z okresu v příčině minulý rok nesplněných dodávek.
25\. března odpoledne zbouráno č. 67 u Hotovičků nebo Hoření Krumpešť konfiskát po Frant.
Doubkové. Zbourány hlavně dřevěné části z nich si dřevo rozkoupili: Jos. Liška, Frant. Večerník,
Karel Koldovský, Stanislav Marek, Lidmila Čermáková a Karla Černohlávková. Bourání co pracovní povinnosti se zůčastnili: předseda obce Vodseďálek, Stanislav Marek, Josef Janoušek, Frant. Liška,
Jos. Liška, Vlastimil Albrecht, Vladisl Polouprutský, Jiří Čermák, Jos. Babec, Frant. Večerník, a Jaroslav Večerník.

26\. března v neděli odpoledne v dolení hospodě I. valná hromada JZD za přítomnosti prof.
Vacka z bývalé hospodářské školy vysocké, okres. výživ. referenta Nesvadby a druž. stroj. referenta Kronička ze Třiče při níž zvolen předsedou JZD Josef Janoušek, místopředsedu Jar Večerník a pokladník Ladislav Soukup.
3\. dubna přivezl Milosl Slavík s Vlast Albrechtem a Ladisl Bouzkem od Buchara ze Mříčné okresem našemu JZD tam poukázaný samovaz za 10 000 Kčs který dán do stodoly č. 44.
Na Zelený čtvrtek 6. dubna postaven zas u Ducháčková lomu v zimě povalený a přeražený kříž péči hlavně Milosl a Petra Slavíka a pomáhali při tom ještě: Vlastimil Albrecht, Ladisl Kobr a Jar.
Večerník.

Na Velký pátek se stěhoval Jos. Polouorutský Krumeš z č. 35 do svého č. 89 a do č. 35 se stěhoval nový majitel Bohusl Večerník v jehož č. 39 zatím zůstal na noc bydlet jeho otec Václav Večerník
a na Bílou sobotu se stěhoval Frant. Knížek z č. 80 do nově najaté usedlosti č. 44 Anny Hnykové ve
Vysokém jsa majitelem Jandou vypovězen hned na 1. dubna ale poslední dny ho zas Janda zdržoval protože mu sem z Raspenavy nechtěli propustit dobytek
Stále krásně, ráno mrazy a na Velkou neděli přes noc pršelo a Velkonoční pondělí ráno a celé dopoledne bylo bílo po poledni bouřka a dál se kroupy sypali.
11\. dubna vyšetřovali četníci krádež 20 000 Kčs u Frant. Polouprutského č. 11 jemuž se před dvěma lety podobným způsobem již ztratilo 14 000 Kčs což mu nejspíše bral manžel jeho schovanky.
15\. dubna dopoledne pod mrakem a odpoledne zabouřilo a na večer lilo. Ten den svatba Václava
Albrechta z č. 40 ze mlýna s Blaženou Vodseďálkovou č. 75.
16\. dubna dopoledne byla poprvé ve schůzi nová členka MNV Eva Drahošová č. 18 za SČM která nastoupila náhradní místo za Jiřího Čermáka jenž ze svazu vystoupil.
17\. dubna ráno se sypal sníh jako v zimě. Ten den zruchána zde ve vsi první mez v Novákovė roli mezi polem č. 87 zvaným Vápenice a polem č. 33.
18\. dubna vyměřen transformátor na pozemku Lidmily Housové č. 95 v rohu proti č. 20 na místě původního určení nad č. 98 na pozemcích č. 19, 20 a 98 a odpoledne místa sloupů k němu od


Trhovice ze sloupu ve Vršťalově roli a druhý den dopoledne to samé od transformátoru do hořeního konce vsi přičemž s inženýry chodil Jaroslav Večerník a odpoledne od něho dolů přičemž byl Vít
Martinec. Potom následující den od Krčoví níže Josef Janoušek a tento den odpoledne Bohusl Večerník.

Už 19. odpoledne započato s vozbou materiálu na transformátor a že cesta pod č. 65 byla pro nákladní auto úzká, přikopána do potřebné šířky prácí asi 12 sousedů ale práce ta stála se marnou
večerním lijákem, který spravenou cestu proměnil v kaši, již nemohl přijet obyčejný vůz natož nákladní auto nebo traktor a nebylo dne bez bouřky s lijákem a 21. a 26. dub kroupy v 8 hod. ráno.
Následkem tohoto počasí museli se cihly u pomníku přivezené voziti s traktorem po silnici k jatkám a odtud Trhovici a cestou č. 19 na stavební místo. Při nakládání a skládání výborně pomáhali děti hlavně z č. 19, 98, 63, 65 a 10.
22\. dubna se manželu majitelky pozemku na němž měl být transformátor Stanisl Housovi nelíbilo proč tento není někde u silnice a že louku pohnojil a že mu tam složili cihly.
Mezitím 19. dubna odpoledne uhrabalo 7 zdejších děvčat všecky louky opuštěné usedlosti Elišky
Novákové č. 44.
23\. dubna pršelo a druhý den lilo kdy přivezli stavební potřeby, které odvezl na místo Frant. Čermák s koňmi a pro 4 zedníky sehnán nocleh po 2, v čísle č. 93 u Čermáka a na stravu u Anny
Bouzkové a 2 u Boh Chluma na noc a stravu.
Cement, vápno ze stodoly č. 14 převezl Josef Šmíd do stodoly č. 19 a donosil tam Jaroslav Večerník železné součástky dveří a oken.
Při vymíření vedeni z Hrubé Strany k Vojákovem asistoval Frant. Zákoutský a tam bylo nedorozumění s nájemníci v č. 44 Annou Novákovou starou pannou která nechtěla dovolit porazit starý ořech a uříznout u staré jabloně vrch.
26\. dubna zde byl poprvé nový újezdní tajemník Vlach. Transformátor se začal stavět 25. dubna kterýž den vykonali oba Večerníkové: Jaroslav a Bohusl sbírku na stravování elektrikářů sbírajíce
jak peníze tak přírodniny jako: chléb, máslo, vejce, mléko na snídani a svačně. Na obědy byli v závodní kuchyni vysocké továrny. Naturálie se snášeli k Ladislavu Kobrovi.
K zavedení elektriky nepřistoupili: Frant. Zeman, Vladimír Šalda a Julie Blažková zato ale přistoupili ke staroveské elektrisaci: Frant. Martinec č. 46 a Adolf Novotný č. 52 z Helkovic pro něž by připojení k síti jejich obce bylo příliš nákladné.
29\. dubna ráno se rozpršelo což přešlo v 10 hod. v krupobití a následující den ráno byly kaluže zamrzlé což se opakovalo 16. května.
1\. května krásně celý den. Májový průvod od Kobra č. 98, traktor s vozem a vůz s koňmi Fr. Čermáka. V čele se státním praporem Drahomíra Večerníková a za ní trojice: Josef Soukup st nesa standardu s obrazem presidenta a kolem něho s prapory: Josef Janoušek a Jaroslav Večerník. Výzdobu vozu maloval Oldřich Vodseďálek č. 83.

5\. květ. dovyměřili místa pro sloupy. Ten den sem přesídlil Josef Janda z Raspenavy. Přivezl ho nákladním autem vysocký Marek. Při odvodu branců 6. května uznán schopným Ladislav Novák
č. 87.
8\. května ráno náhle zemřel Frant. Martinec chalupník u Ševců č. 46 nade mlýnem jenž se tak na elektriku těšil a nedočkal se jí.
15\. květ. dal pryč Karel Koldovský poslední krávu čímž zároveň zůstal bez potahu a zbyla mu mimo koz stelná jalovice.
16\. květ dostavěna věž transformační stanice na pozemku chalupy č. 95. Ten den sili na pozemcích chalupy č. 87 oves a sice: Miloslav Slavík a jeho závozník Vlast Albrecht s trakařem vláčeli, Jiří
Čermák s koňmi sil secím strojem Stan. Kvardy. Za strojem chodily: Anna Martincová a Jana Nesvadbova a jetelové semínko do toho sili Frant. Vodseďálek a Ant. Štěpánek.


20\. květ opuštěno č. 45 (hoření dům u Vojáků) když se přestěhovala Růžena Nesvadbova do č. 32.

21\. května předseda Vodseďálek a Frant. Liška zjišťovali škodu kterou způsobili lidé Vlad. Koldovským na porážení dříví zjednaní na louce a smrčí Frant. Zemana a zaplatil Zeman tu cestu a Koldovský škodu stejným dílem.
Ten den vybírali předseda JZD Janoušek s pokladníkem L Soukupem členské podíly 300 Kčs které mnozí a hlavně Frant. Čermák odepřeli zaplatit.
22\. května celý den přímo pekelný žár a navečer asi v 8 1/4 hod bouře s lijákem jenž trvala asi
2 hod. ale s několika zmírněními vlastně celou noc a nějaká kroupa v tom spadla, cesty probrané, žita povolena.
Polední dny května již sušil Josef Soukup seno, kdežto Jos. Vodseďálková ještě 31. sázela brambory. Tohoto dne se hlavně sázela hlavatka s níž nemalá patálie ve Vysokém. Bylo totiž nařízeno od HD že z Roprachtic mají pro ní do Sytové a ze Staré Vsi do Vysokého a ze semilského okresu
(z Roztok) že sem nesmějí a když všichni ti uposlechli i také z té příčiny že v Sytové byla kopa za
8 Kčs a ve Vysokém za 15, vysockem mnoho sadby zbylo a ti potom chodili do družstva nadávat.
1\. června večer první schůze nového MNV podle nového nařízení 15 členného a sice: předseda
Vodseďálek, Josef Janoušek, St Marek, Josef Soukup ml, Ladisl Soukup, Boh Večerník, Jar Večerník,
Vladisl Vodseďálek, Antonín Štěpánek, Vladisl Polouprutský, Fr. Liška, Vít Martinec, (nečitelně) č. 81, Petr Slavík č. 85 a Eva Drahošová č. 18 a jedna ženská v náhradě Marie dcera Frant. Kobra
č. 26. Přítomen byl zástupce ONV.
Ježto stále a stále si odshora přáli, aby se v zemědělství skupinově pracovalo, šlo se s tím nejprve na tak zv. družstevní a sice na seno na louku usedlosti č. 44 kterou 4. června posíkli: předseda Vodseďálek Fr. Liška, Jar Večerník, Ant. Štěpánek a Jos. Novák a sušily to oba manželé Novákovi č. 37,
Martincovi č. 3, Marie Kobrová č. 26, Eva Drahošová, Jana Nesvadbova, Jana Koldovská a odvezli to potom suché když to Bedř Polouprutský a Jar Večerník složili; do stodoly č. 44: Josef Šmíd a Bohusl Novák. Potom tak řečeno ještě s přihráním některých jiných v č. 10 a 57.
Protože po vystavění věže pro transformátor přišli další dělníci na jeho vnitřní zařízení, jednalo se o noclehy pro ně a Fr. Čermák který dříve sliboval jich vzíti 6 a poměl po 2 týdny 2, teď vzíti koho
odepřel, maje prý té obtíže dosti, oni se tím urazili a postavili si pod stodolou č. 19 pro noclehy stan na stravu jsouc v č. 63 u Novotného. Z té neochoty Čermákovy se rozzlobili Bedř Polouprutský
a Jar Večerník a nevykopali díry pro uzemění u transformátoru což za ně udělal Ladislav Kobr a jeho otec Josef.
Kolem 15. června již byly černé jahody a 24. června kdy se rozpršelo, bylo seno většinou vysušeno.
17\. června se ženil Miloslav Slavík syn St. Slavíka ze Škodějova schovanec Bohumila Slavíka č. 85 s Jiřinou Skrbkovou z Ratiboře.
18\. června někdo nezjištěný zastřelil u starého lýžařského můstku v Kalifornii laň po níž zůstalo mládě.

21\. června koupil Petr Slavík č. 85 od Josefy Oličové dům č. 45 u hořeních Vojáků.
22\. června v kanceláři MNV ve škole prodej textilií členům JZD přičemž odbyti někteří nečlenové nebo ti co se z něho vystoupili jako: Lidmila Housová, Josef Slavík a Fr. Čermák č. 15 a Jindřiška
Nesvadbová.
24\. června traktor na který dal Karel Čermák 100 000 Kčs a který se nemohl žádnou činností za uplinulý rok vykázati přebralo JZD v Rokytnici beze všeho zaplacení.
26\. června přivezeny do Jablonce sloupy na naši elektriku a skládali je z vagonů: Josef Soukup st.,
Bohusl Večerník, Ant. Štěpánek, Štěpán Hyrš č. 87 a Stanislav Kvarda přičemž si Soukup neodepřel ukázat své poddůstojnické schopnosti a odváženo to potom s traktorem k nám a skládáno u č. 66
a 73 u čehož byli mimo traktoristů: Jaroslav Večerník, Vladislav Vodseďálek, Fr. Zákoutský; Jos.


Janoušek, Fr. Liška, Vladisl Polouprutský a s koňmi: Fr. Vodseďálek a Fr. Čermák a posledních osm dne 28. června St Kvarda a s nimi Josef Šmíd a Jar Večerník. Kvarda mimo toho přivozil skoro všecku vodu zedníkům při transformátoru.
Poslední týden června začal Jindřich Matura st bourat domek č. 69 u Hotovičků Antonie Šaldové odstěhovavší se do pohraničí.
Dne 4. července v noci před bouřkou při neobyčejném dusnu viděli zde mnozí tak zv oheň sv
Eliáše t. j. ohnivé koule a sloupy.
5\. července začalo rozvážení sloupu a kopání děr pro ně. První díl od č. 1 až po transformátor roztáhali: Bedřich Polouprutský s koněm a Jos. Janoušek s volem a závozníka jim dělal Jaroslav
Večerník, 6. dopoledne Fr. Čermák a syn Jiří s koňmi a odpoledne totéž: Bohusl Novák a Jos. Šmíd.
7\. července hádka elektrikářů s Fr. Chlumem který chtěl, aby sloup postavili né na jeho, nýbrž na
Novotného pozemek. Do 12. července sloupy na tom prvním úseku vztyčeny pro něž některé díry byly pro skálu velmi pracné a sise hlavně u Sedláků, u zvoničky, u Nováku a Vojáků. Sloupaři byli
ubytováni u: Ant. Vacátka, Jos. Šmída a Stanislava Kvardy, Aug. Novotného a protože ten čas měla továrna dovolenou a poté změněnou pracovní dobu takže nemohli nám tam pro ně obědy uvařit,
na stravu v č. 18, 63, 35 a 46 (Martinec). Abychom té štrapáce neměli málo, přišli nám sem zařizovat telefon který měl stát již předloni pro jehož sloupy museli občané také díry vykopat jako většinu pro elektriku.
16\. července naše pouť tentokrát bez obvykle bohoslužby. Celý den krásně.
21\. července zahájil Josef Janoušek na Končinách žitné žně, které trvaly asi do 31. července a při nich nařízena dvoučlenná žňová hlídka která trvala až do září. Nesmírná spousta černých jahod, že
nebylo kam stoupnout, aby se jahody nešlapali a také ostružnice, které jiná léta až v září zrály byly zralé už teď a mák už konce července byl zralý.
1\. srpna začal nečas, dešť každý den až 5. odpoledne vítr rozhazoval zbylé ještě na poli žitné panáky a 7. neobyčejná zima.
8\. srpna zahájil Josef Janoušek ovesné žně kdežto Josef Slavík a Josefa Vodseďálková měli ještě dožínat žito.

Ten den stavěli u Kvardů nad stodolou druhý transformátor železný pro dolenec. 12. srpna zemřela v Jesenném u dcery Růženy Pekařově naše občanka 85 letá Anežka Soukupová jíž na pohřbu nevlastní syn Josef Soukup byl ale vlastní Frant. Zeman né.
17\. srpna rozvážel Bedřich Polouprutský sloupy pro veřejné osvětlení a St Kvarda k hlavnímu transformátoru s Vrchou dolu a s Fr. Chlumem vlastně s jeho ženou zas byl spor pro sloup který jim
přišel do bramborů a potom za dva dny kdy na to zas Marie Chlumová nadávala kopajíc brambory kol toho místa, řekl jí Bedř Polouprutského syn „co má říkat Večerník (č 20) jenž má v poli sloupů 6“; odpověděla ona na to „jemu měli dát všechny. My jsme elektriku nechtěli, na točení je benziňák a po tmě se nebylo.“ Tak mluvit i Josef Slavík že elektrika je pro toho kdo v noci něco provozuje a já v noci nic neprovozuju a pro to ji nechci!
Celý srpen žáry až na večer 24. dešť s bouřkou při níž všechny pšeničné a ovesné panáky rozházelo.

Koncem srpna už byly zralé plody šipku a první týden v září už zrály sedmihradské slivy které jindy byli až koncem září a také bylo neobyčejně mnoho much jak nebyly již mnoho let.
V sobotu 26. srpna v sále u Kvardů prodej potřeb k elektrice jako: lamp, žárovek, vařičů, žehliček, radiopřijímačů apod. které sem přivezli dvěma vozi s traktorem z podniku Elektra z Košťálova.
28\. srpna sem přivezli vlastní transformátor při jehož skládání byly nápomocni také: předseda
Vodseďálek a Bedř Polouprutský. Ten den se také dodávalo žito už celý kontingent. Odváželi ho od č. 98 traktorem zdejším do sypky do Navarova a neobešlo se to bez výstupu když oznámeno že
9\. září má být dodán oves protože ho měli mnozí ještě na poli a nebylo kdy mlátit pro přípravu k setí.


Toho dne dopoledne Josef Babec č. 25 pomahaje u Václ. Žitného něco ve stodole, spadl s patra a přerazil si nějaká žebra.
Posledního srpna začali stavět sloupy (s cementovýmy patkamy) od hlavní linky s Vrchou dolu k hlavnímu transformátoru. Pro ně už ale díry občané nekopali a při stavění prvních dvou na pozemku Jar Večerníka, pomáhali: Bedřich Polouprutský, Josef Janoušek a Jaroslav Večerník.
1\. září zase po hrozných žárech celý den pršelo. Oves byl ze 2/3 doma a semtam někdo sušil otavu a už do konce roku pěkně nebylo.
3\. září v neděli večer u Kvardů elektrikářská tancovačka, která se skončila rvačkou mezi elektrikáři a několika občany z Roztok vedenými 48 letým Jos. Babcem Královem jenž zastával nepřítomného zde stejnojmenného syna vojáka jemuž přebral elektrikář Frant. Veselý bytem u Jos. Šmída holku Annu Martincovou.

9\. září za velmi deštivého dne konečná dodávka … (? nečitelné) k velké nespokojenosti občanů že pro mlácení ovsa nemohli sít a zatím pršelo a pršelo den po dni takže s elektrikou dělali v dešti
obzvlášť za hrozných přeháněk s větrem v neděli 10. září, kdy stavěli linku s Vrchou k dolenímu transformátoru u č. 73.

11\. září první trhání družstevního lnu na poli č. 87 u Trhovice jehož se zůčastnili: A Hrádecká,
F. Nováková, A Lišková, B Albrechtová, D Večerníková, B Koldovská, J Nesvadbová, E. Drahošová,
A. Šulcová, Vl Šalda, M Jandová, A Bouzková, S Chlumová, St Kobr, Jos. Kobr, A Kobrová, M Kobrová č. 26, Vl Martincová, A Martincová, Š Hyrš, ale mělo jich být 37.
Večer v úterý dne 12. září hostina pro sloupaře a montéry u předsedy Vodseďálka která se skončila rvačkou, když si podnapilí elektrikáři při tanci začali vyčítat kdo z nich kde má známost a nebo je ženatý a dosud to zde zapíral.
13\. září dožal Janda ve vsi poslední pšenici a Housová samouvazem poslední oves. Janda jenž se urátil z pohraničí s holýma rukama dostal od Karla Čermáka mlátičku, kterouž on dal před
časem svému bratranci Jos. Slavíkovi za nějaké dříví kteréžto dříví teď ničím nepočítal a Slavík zas uražen tímto jednáním, ač ho četník vybízel, zaplacení dříví neuplatňoval a mlátičku vydal.
Celý týden přeháňky s bouřkou a kroupami na což si za pěkné chvilky rozklepal 21. září Karel
Čermák v končinách skoro suché 4 kupy otavy a to již nesklidil a měl to ještě otavu kterou přidělal na vedlejší stanovského louce usedlosti č. 10 kde zůstalo již kus sena nesklizeno. A nejhůře bylo
v sobotu před posvícením dne 23. kdy zůstalo po třech bouřkách od krup bílo a kterýžto den měl svatbu 31 letý Jos. Hrádecký č. 94 s Věrou Huškovou z Turnova.
Druhý den o posvícení celý den pršelo; bylo něco žita dosít a otavy sušit a oves na poli byl ten družstevní na č. 33, 87, 44 a taktéž len.
Do 25. září mělo být dodáno 150 q bramborů což nemohlo býti splněno pro setí žita a nečas.
1\. října odvezl se s povozy: St. Kvardy, Fr. Čermáka a Bedř Polouprutského onen družstevní oves a len na Hrubé Straně přičemž pomáhali: předseda obce, předseda družstva, Frant. Liška, Fr. Večerník, Jar Večerník, Boh Kvarda a Vlast Albrecht. A na Malé Straně odvezl oves o něco dříve Boh.
Novák. Oves ten byl hodně mokrý ale nebylo již kam odkládat když strojní stanice na níž se čekalo s výmlatem zrovna s pole, nepřijela kdy byl oves ještě suchý a jak Novák tak Kvarda ho odvésti chtěli.
Ten čas začal zas někdo zlobit jako minulá léta. Tak Bedř Polouprutskému 7. října se ztratil na poli od ruchadla jakýsi šroub.
Kolem 8. října se většinou dokopaly brambory a zelí které v těch suchách v srpnu do dosti malých ale tvrdých hlávek narostlo během dešťů v září a v říjnu dalším prudkým narůstem roztrháno velmi hnilo.

Poslední týden října mrzlo a sněžilo v čemž lidé ruchali.
26\. t. m. odvážel Josef Soukup stoh žita do stodoly když ho někdo udal že ho má na černo a on s ním čekal také na mlácení strojní stanici jako družstvo.


Kde elektrikáři pobyli na bytě neb tam měli něco složeno a i u sousedů těch míst, všude zavedli svícení a že to nebylo z hlavního ale s vysockého, kde si stěžovali na slabé světlo, přešel Arnošt Kučera z Vysokého 2. listopadu po vsi a přestřihal to u Fr. Čermáka, A Buzkové, Aug. Novotného, Ant.
Vacátka, Boh Slavíka, F Zákoutského, St Kvardy, Boh Večerníka, Jos. Šmída, Víta Martince, Jos.
Nováka, Boh Nováka, Jos. Slavíka, O Ducháčka.
Dne 7. listopadu zde poprvé chodil nový úředník náš rodák z č. 3 bývalý hodinář v Poniklé hrbatý Antonín Syrovátka vyšetřuje ty co nesplnili předepsanou dodávku zeli.
12\. listopadu usadili pod silnicí proti č. 98 (PKD) předseda Vodseďálek, Vít Martinec, a Petr Slavík smrček na vánoční strom republiky na němž poprvé rozsvíceno na večer dne 16. prosince za přítomnosti občanů a školních dětí s promluvou učitele Hejrala.
20\. listopadu začali ve stodole č. 33 mlátit ten družstevní len na mlátičce vypůjčené z Helkovic ale museli toho nechat protože byl mokrý a trhal se.
21\. listopadu sníh úplně zmizel, jíva rozpouštěla a létali svatojánští broučci, mnozí lidé ruchaly a v pravé poledne 26. listopadu se začal sníh tak valit že ho bylo v 1/4 hod. nad kotníky a tak pobyl
sníh do 30. listopadu kdy do něho zas začalo pršet až strašné bláto nastalo 4 x.
23\. listopadu večer měla být na sále v č. 73 beseda pro občanstvo na níž měli přednášet a zpívat rekreanti z bývalé Kramářovy vily. Občanstvo sezváno a dostavil se i zástupce mládeže z okresu
a účinkující nepřišli což zavinil Ant. Vacátko jenž zastupuje svoji schovanku Evu Drahošovou funkcionářku zdejší mládeže, jsa tázán mnoholi lidí jich asi na to z obce přijde? řekl že beztoho
nikdo a proto oni nepřišli.
28\. listopadu bylo veškeré naše občanstvo ročníku: 1910 – 1935 ve vysocké dětské poradně (dům pekaře Josífka) s povinnou kapkou krve.
Podle nařízení ONV mělo být do 7. prosince dorucháno ale už 5. orbu nadobro mráz zarazil.
Nařízení se u nás týkalo hlavně: V Šaldy, Karla Čermáka, Fr. Zemana (ani brázda), Žofie Albrechtové, Josefy Vodseďálkalové, Ant. Kobra, Fr. Soukupa, St Kvardy, F Kobra, Jos. Slavíka, Ludmily
Housové, St. Kobra.
Dne 8. prosince večer v dolení dnes jediné zbylé hospodě slavnost rozsvícení elektriky s taneční zábavou hodně navštívenou. Přítomni byli jak zástupci Libereckých energetických závodu z Jablonce nad Nisou, tak většina těch co to tu dělali a též předseda ONV Zlatník, zemědělský referent
ONV Břach a j. Slavnost se vydařila a přítomna byla též delegace našeho patronátního závodu hedvábné továrny z Hradska. To se ale jen rozsvítilo, ale na 10% toho doděláno nebylo, hlavně ve
sklepích, chlévech a stodolách a to v posledních hlavně pohon a to se už ten rok nedodělalo rovněž jako v místech kde si to pozdě rozmysleli, tak Jan Hartig a Karel Čermák. Tvrdohlaví kteří elektriku
nechtěli byli: Vladimír Šalda a Julie Blažková.
Konec roku už na počasí nestál za nic, beze sněhu, buď led nebo bláto, mlha, déšť, sychravo; na
Štědrý den na jedné 1/2 stopy sněhu který během druhého dne stál a už do Nového roku nenapadl.


12\. ledna 1951 Jaroslav Večerník

### **Rok 1951**


Dne 7. ledna zemřel 84 letý Frant. Čermák Přidanů výminkář na usedlosti č. 15. Pohřeb 11. ledna odpoledne s průvodem po vsi dolů k Hranicím ježto ho vezli na kremaci do Semil. Pro chřipku
v celém okolí rozšířenou, nebylo ani v průvodu mnoho lidí.


11\. ledna byl prozatímně dosazen na zdejší školu za Jaroslava Hejrala z Vysokého jenž sem docházel, Petr Hnyk z Vysokého který sem rovněž docházel.
12\. ledna podpisy dodávkových smluv na rok 1951 jež nepodepsali: Karel Čermák, Vilém Polouprutský, Vlad Vodseďálek, Josef Slavík, St Kvarda, Fr. Vodseďálek, Josef Janda.
16\. ledna odpoledne napadlo za tu zimu poprvé trochu více sněhu a druhý den první malá vánice a 18. se sníh zrovna hrnul z čehož 19. ledna foukanice kteráž byla druhý den větší a 21. největší která přes noc přestala ale zas uhodil první tu zimu silný mráz.
2\. února překrásný skoro letní den a druhý den velmi ostro pod mrakem a velmi mrazivý vítr.
Ten den svatba Miloslava Nováka cestáře v Jesenném s Annou Polouprutskou č. 19.
Ten čas sloučení revíru myslivosti: Třič, Vysoké, Stará Ves kvůli tomu, aby nevznikli revíry o 1000 ha výměry.
6\. února večer u Kvardů málo navštívená schůze JZD.
8\. února dodávka slámy pro níž sem přijel z Vysokého Frant. Knížek ale skoro nikdo nedal pro přesadění dobytkem.
12\. února večer nauržen za velitele hasičského požárního družstva Josef Novák č. 43. Tu noc byla severní záře.

15\. února nastoupili: Josef Janda a Ladisl Jandura trest vězení za špatné hospodaření v Raspenavě.
16\. února zvolen předsedou místní organizace KSČ Josef Janoušek a místopředsedou Vladislav
Vodseďálek. Bledule již 13. února kvetly a špačci přilétli 17. ún. Ten čas velké rozčilení v okolí Vysokého pro nemocnici která měla být zrušena a vysocko odkázáno na nemocnici v Jilemnici.
20\. února zemřela ve Vysokém u dcery Terezie 80 letá Karolína Večerníková č. 24 bývalá zdejší zvonice rodačka z Lomenice po níž ujal č. 24 syn Jindřich Večerník bytem v Kosmonosích. Odvod
branců byl ten rok poprvé a už navždy v Jilemnici a sice 19. února a odveden od nás Miloslav Slavík č. 85.

24\. února zájezd členů zdejšího JZD autobusem na valnou hromadu vzorného JZD ve Václavicích za Chrastavou jehož se zůčastnili od nás předseda se ženou, Večerník č. 35 se ženou, Martinec se ženou, Štěp Hyrš se ženou a Josef Šmíd, Boh Novák, Jaroslav Večerník, Josef Soukup ml. Václav
Žitný, Vlastimil Albrecht, Jiří Čermák a St Kvarda ml.
25\. února večer se blýskalo a 27. první velký mráz a jak přišel březen začaly vánice.
26\. února zas zavedeny lístky na chléb a mouku.
27\. února rozpis dodávky 30 m dříví na jednotlivé majitele lesů u čehož mnoho mrzutosti a nejvíce se cítil ukřivděn Ant. Vitvar.

1\. března zánik staroveské Kvardovy hospody na neurčito.
2\. března první vybírání za elektrický proud ve Staré Vsi.
4\. března odpoledne u Kvardů valná hromada JZD na níž zvolen předsedou Josef Šmíd, místopředsedou Bohuslav Večerník a jednatelem Vít Martinec.
13\. března nalezli děti na bledulích jsoucí na pozemku Vladisl Vodseďálka zastřelenou srnu jenž některému pytláku zaběhla a zašla.
16\. března večer v kanceláři MNV rozpis placení jednotlivých podílníků na elektrickou síť ve vsi u čehož byli: předseda Vodseďálek, Josef Janoušek, Fr. Liška, Jar Večerník, Josef Šmíd, Boh Večerník a Vladislav Polouprutský
19\. března byl Fr. Vodseďálek se ženou u Jandů s krávou a býk jehož od Jandova uvěznění pouštěl
Frant. Čermák, tomuto zlámal v zápěstí ruku.
Ten den večer zvolen kulturním referentem MNV Vít Martinec za Petra Slavíka č. 45 jenž se cítil uražen St Markem jenž se zastával učitele Hejrala který trpěl ve škole rozpustilost a Slavíkovi se
zamlouval Hnyk jenž zavedl kázeň.


20\. března po deštích přišli mrazy že takové nebyly celou zimu a při nich jasno a 23. ráno do půl lýtek sněhu a padalo dál do čehož začalo před polednem pršet a odpoledne protahovali silnici.
Stará Ves se dostala minulým rokem na V. místo v budování na okrese.
Na Velikonoční neděli dopoledne 25. března slavnostní schůze MNV při níž zavěšen na školu čestný budovatelský odznak (štít) který přebrala naše obec od Helkovic.
27\. března se oběsil 66 letý Jan Červinka nájemce domku č. 64 pro těžkou a dlouhou nemoc.
Zesnulý byl z Bratrouchova a co vojín sloužil u 11. praporu pol. myslivců v Tridentu a 1914 narukoval k 36. pěš. pluků č. 36 u Ml. Boleslavi jenž přešel celý k Rusům ale to už Červinka u něho nebyl ale u jičínského 11. zeměbraneckého od něhož přišel 1915 v srpnu u Lucku do zajetí do
Dárnice u Kyjeva po krátkém pobytu v kyjevské pevnosti. 1917 z Dárnice do Simbirska a odtud přišel do Rybušky k sedlákům na práci na 6 volů k orání (gubernie Níž. Novgorod) a odtud do
Toparny na stavbu průplavu odkudž odjel po agitaci pro čs legie do Rostova na Donu a zmeškáním vlaku na cestě šel sloužit ke kozáku na pole od čehož ho sebrali rudí i s koňmi k trénu s nimiž do Charkova kdež zařazen k 1. baterii. Dále Bachmač, Novorosijsk, Simferopol na Krýmu a 1920
se urátil domů.

V první dny dubna hrabali: St Kvarda a St Kobr z nedostatku steliva v Kostnici co tam přes zimu zůstalo listí. Pořád sucho a přimrazky 8. dubna popršelo a žito a tráva se pěkně zazelenaly ale pod
Vláškovi byl ještě sníh.
3\. dubna 10 občanů bouralo zbořeninu č. 67. Toho dne svatba Bohuslava Kvardy č. 73 se Strnádkovou z Helkovic.

V druhém týdnu dubna zima, potrušoval se sníh a velmi studené větry ale někteří dělali na poli.
14\. dubna pochod míru jehož se jich velmi málo pro práci zůčastnilo a kterýž zkazil dešť ráno potom bílo a celý den se střídaly sněhové přeháňky s prudkým sluncem.
21\. dubna večer foukanice jako v zimě a druhý den zas dopoledne bílo a 23. se tu objevily vlaštovky.
25\. dubna se silo na družstevním od č. 87 a 38 a také Jos. Polouprutskému č. 89 a sice 3 secí stroje: St Kvardy, Boh Večerníka a Jarosl Večerníka s koňmi St Kvardy, Václ. Žitného a Jos. Šmída při nichž: St Kvarda a Boh Večerník, Josef Soukup a Jos. Janoušek a Jos. Šmíd a Jar Večerník a s rozmetadlem hnojiva s koněm Jiří Čermák a předseda obce a s traktorem vláčeli Miloslav Slavík a Vlast
Albrecht.

Druhý den se silo na č. 44 kdež sil se svým koněm a strojem Vodseďálek že však jiní nepřišli, musel chodit za sečkou předseda družstva Šmíd. Hlavně se nedostavili: Jindřich Matura ml. a Ant.
Vitvar. Stálé větry a sucha a nejvíce 27. dubna odpoledne neobyčejně silný vítr jenž zvedl všecku hlínu na polích do povětří po čemž zabouřilo a večer pršelo a druhý den rovněž ale silo se a do
1\. května bylo z převážné většiny zaseto a pršelo oba poslední dny dubna.
29\. dubna bourali zas č. 67 asi 10 občanů.

Dne 1. května po třech dnech deště celý den překrásně. Slavnosti ve Vysokém se zůčastnilo od nás 162 občanů z nich 19 hasičů, ozdobený traktor. S č. 11 poprvé v modrých košilích a prapory
nesla tentokrát mládež. Na traktoru byli jako simbol spojenectví zemědělství průmyslu: Jos. Janoušek se srpem a Štěp. Hyrš s perlikem a při nich v pracovním vesnickém: Marie Janoušková s vidlemi a Vlasta Martincová s Annou Čermákovou s hráběmi. Ten den začala kukat kukačka.

2\. května pršelo zas a dál celý týden že nebylo možné oves na suchu uvláčet a 11. v noci krásné povětří s deštěm a hrozná zima a sníh se potenšoval.
10\. května dopoledne kolaudace transformátoru ode dvou z Jablonce nad Nisou, dva z těch od
ONV z Jilemnici, Jos. Janoušek za MNV a Jarosl. Večerník co nejbližší soused a zároveň ohledání stodoly St. Kvardy jemuž povolili ji přestavět když nebude požadovat stavební dělníky ani materiál


ani peníze se nebude dlužit. Celé svatodušní svátky 13. a 14. květ. lidé sázeli brambory a vozili a rozhazovali hnůj.
25\. května se sázeli družstevní brambory na polích č. 33 a č. 87 a sice s koňmi: Bedř. Polouprutský, Jiří Čermák, St. Kvarda. Jos. Šmíd a Bohusl. Novák a as 20 sazečů. Hnůj měli od různých domkařů za brambory, také dokonce od dvou z Vysokého.
Ten čas velká svízel s přesaděním dobytkem skrze krmení i místo, poněvadž telata jalovičky se museli odstavovat a býčky nebrali také.
1\. června zdvihání vazby na nové přístavbě u domů Jos. Soukupa skrze kterouž stavbu měl četnické vyšetřování, že stavbou překročil povolení. Materiál na stavbu měl z bouračky na Černé studni.

3\. června v neděli dopoledne obecní komise u cesty nad č. 19 skrze kanál který St. Housa nechtěl trpět a uvolil se dát ho do pořádku výtahy s rolní cesty na svůj vlastně své ženy pozemek. Přítomni
byli: předseda Vodseďálek, Jos. Janoušek, Boh. Večerník, Jar. Večerní, Oldř. Novák, St. Housa a jeho dcera Milada, Bedř. Polouprutský a jeho syn Zdeněk a Marie Chlumová.
4\. června kontrola s ONV na oseté plochy. Do tohoto dne pršelo ale tento den chodili lijáky.
5\. červ. podpisovali se občané pro mír a zároveň kdo je pro zruchání mezí. Chodili po tom dvojice:
Lad. Kobr a Eva Drahošová, Božena Lišková a Drahomíra Večerníková, St. Marek a Marie Janoušková, Vít Martinec a Anna Čermáková, Jos. Soukup a Anna Martincová a Marie Kobrová s Frant.
Novákovou č. 37. Výsledek byl takový že svolení k zrušení mezí dali krom: předsedy Vodseďálka, předsedy J.Z.D. Šmída a předsedy KSČ Janouška a Fr. Soukupa pouze ti kteří vlastně žádné meze
neměli a ještě ti všichni né.
7\. červ. se začalo hlavně zelí sázet ale Karel Čermák sázel již 3. června neb měl hlavatku ze Semil kamž na jaře když přišly přimrazky, nesl šit slámy, aby sadba nezmrzla na přikrytí.
8\. červ. zas jeden den nepršelo a navečer toho dne byla na západě větší hvězda na špičce srpku měsíce kterýžto případ si staří vykládali co předzvěst konce špatných a příchod dobrých poměru.
Podobný případ byl z jara roku 1919.
9\. června ohlášen u nás počátek inseminace t.j. umělé oplodňování krav ze stanice v Jilemnici odkudž s tím jezdili osemeňovači na motociklech na telefonní požádání a první případ se u nás
odbyl u Bohumila Slavíka č. 85 a k býku v č. 93 u Frant. Čermáka už zakázáno jezdit s kravami a poslední tam byl Ant. Kobr 10. červ.
10\. červ. spozorovali vysočtí občané: Jos. Tichánek, Jos. Suchánek a Boh. Machačka že jím někdo vytáhal nasázenou zelnou sadbu a našli ji přesázenou na poli Vladimíra Šaldy jenž se k činu u předsedy Vodseďálka doznal a dokonce před nimi pro odpuštění klekl, hlavatku zaplatil a jim tam jinou
nasázel. Druhý den na to potká někde Ant. Štěpánek Marii Chlumovou z Vysokého a mezi řeči o Šaldovi řekl že jednal podle zásady „co je tvé to je mé“ což ona povídala potom v továrně kde se
to zkroutilo že řekl, že jednal podle zásady komunistů což St. Marek udal a Štěpánek byl vyšetřován členem SNB. a Chlumová z toho měla nahnáno strachu.

Ten čas mnoho hluku s elektrikářem Veselým nápadníkem Anny Martincové jenž pro podvody a krádeže elektrického materiálů uvězněn. Jmenovaný o sobě tvrdil že je z velkého statku a má bratra důstojníka v exilu na západě což nebyla pravda a jeho rodiče žili v chudobynci jedné obce u Pardubic a na dceru z prvního rozvedeného manželství špatně platil.
15\. června schůze skrze sušení sena které začalo při 10. červnu a stále pršelo, že žita před květem zválelo. Ustanoveny skupiny na seč a sušení které nikdy v činnost nevešly a jichž vedoucími ustanoveni: předseda Vodseďálek, Jar. Večerník, Boh. Večerník, Jos. Šmíd a Jos. Soukup.
16\. červ. se vdávala Jarmila dcera po Václ. Polouprutském č. 90.
V noci ze 17. červ. 18. k ránu při lijáku s bouřkou měla naše ves první případ že nešel elektrický proud což dáno během ranních hodin do pořádku. Té noci též nějaká kroupa spadla a Ant. Kobrovi


ulomilo vrch u lípy pod domem. Vrch padl na dráty které vytáhly sloup u č. 53. Žita jenž tu dobu kvetla, dopovalilo.
Od 24. června celý týden pršelo, neusušilo se mělo být do poledne do posledního posečeno jinak že obrok propadne celku ale nemožno brambory proruchat.
27\. června ráno u mléka měl předseda Vodseďálek výstup s Josefem Slavíkem jenž řekl že do stanovené lhůty seno posečené mít nebude a s Boh. Večerníkem jenž odepřel vésti skupinu a seci
někomu jinému než sobě řka…..On by mě na louku nechtěl a sám by mě taky nepomohl a Slavík řekl Vodseďálkovi, když ten strašil složením funkce; že se o ni vůbec nemusel škrábat.
28\. června dodávka sena při níž místo 100 kg nařízeno dávati 115 kg aby bylo na roztroušeni.
5\. července bylo pod mrakem a zima jako v zimě což se 19. opakovalo.
9\. července vedl Fr. Vodseďálek na dodávku jalovou jalovici s níž mu pomahal St. Kvarda a pod č. 20 na silnici potkali ml. St. Kvardu na motorce ale nejedoucího a jalovice se jím splašila a dala se
před č. 62 náspem dolu na cestu takže ji neudrželi; z cesty do potoka kde si zlámala nohu odkudž pomocí sousedů naložena na vůz Boh. Nováka a traktorem vytažena na silnici za č. 21 kam pro ní
přijeli s nákladním autem.
13\. července dostal Karel Čermák četnický zákaz používati Jandova koně anžto prý Marii Jandové málo práce oplácí. Bylať po 9 měsíců bez mužské síly an Jos. Janda a jeho čeledín Ladisl. Jandura odpikávali ve vězení Jandurovo hospodaření v pohraničí.
14\. července se vdávala 31 letá Milena dcera po Frant. Albrechtovi mlynáři č. 40 za Vitvara ze
Sklenařic.

15\. července naše pouť se mši odpoledne ve škole a na večer se rozpršelo. Většina lidí byla dík novým poměrům o pouti bez masa.
17\. července zboural Ant. Skrbek č. 92 se syny domek č. 52 zvany u Adámků nebo v chalupě majetek to své ženy Kateřiny a jen stodůlku kterou postavil její otec Frant. Hladík nechal stát kterýžto domek postavil na obci David Vodseďálek z č. 53 někdy kolem roku 1765.
26\. července odbývali se ve vysocké školní budově jakési nové odvody záložních vojínů do 50 let stáří a vydávány jím vojenské knížky za knížky odebrané r. 1945. V nových knížkách na rozdíl od
starých zavedena fotografie, záznam o příslušnosti k politické straně a každý dotazován je li komunista a člen je JZD a proč neni a vzata každému míra na boty a přilbu. Práce s tím měli až do konce července.

Při 28. červenci se většinou doklidil jetel a 1. srpna zahájil Vilém Polouprutský žně. Jos. Janoušek sice žal a dva dny dříve ale to bylo nezralé a druhý den už žali: Jindř. Matura a Jarosl. Večerník.
2\. srpna odvážen obrok z družstevních (č 33 a 87) poli který státní strojní stanice posíkla a občané usušili a jenž se nechal v kůpách pohnít a ten odvezen naším traktorem vysockému družstvu a co neodvezeno dohnilo a proto si přijeli 18. srpna z Jablonce nad N. ale nevzali ho a tak se oň
rozdělili: předseda Vodseďálek, Janoušek a Kvarda a bylo strach s tím stlát, aby to dobytek s pod sebe nesežral a něco mu nebylo.
9\. srpna v poledne se setmělo a že hned vypali proud muselo se svítit a pak přišel takový liják jaký nebyl kolik let.
4\. srpna se vdávala marie Novotná dcera Augustýna Novotného č. 63 zajistého Melvalda od Kutné hory.
Ten den za strašného dusna začala v 6 hodin navečer bouře z níž přišel v 8 hod. hodinu trvající příval s příšerným hromobitím při němž zapálilo stavení Jos. Bocha ve Stanoveném č. 39 u Skrbků
neb u Vojáčků. V 9 hod. trochu zmírnilo a potom začalo zas a lilo a hřmělo až do 1. hodiny po půlnoci na 5. srpna. K čemu vypadaly cesty a zválené ovsi a pšenice.
5\. srpna o vysocké poutě zemřela 75 let stará Anežka Ducháčková č. 49 roz. Kurfiřtová z Roztok.
Majiteli domu č. 49 stará škola byli již dříve její synové: Oldřich a Ladislav Ducháček.


Při 15. srpnu se většinou dožnulo žito s nímž byla velmi špatná práce anžto bylo od dešťů a větrů velmi zmotané což zkazilo předsedovi Vodseďálkovi náběh na žnutí se samovazem a mlácení na
poli na polích: Jar. Večerníka, Bedř. Polouprutského, Fr. Chluma, Jos. Jandy a Anny Bouzkové jichž žita tvořila přes cestu a meze jeden souvislý kus a tak jen Marii Jandové síkli samovazem poněvadž
bylo řídké a tudíž dobře stálo ale i s ním se jim dělalo špatně.
13\. srpna již žnul Jos. Janoušek svůj mizerný oves.
23\. srpna zemřela na rakovinu jater 71 letá Marie Večerníková č. 20 rozená Žantová ze Stanového č. 32 jejíž otec byl z onoho dne 4. srp. vyhořelého č. 39 vdova po Čeňku Večerníkovi starostovi
a 31. srp. zemřel 59 letý Jos. Fišera nájemce chalupy č. 12 na chrlení krve v jilemnické nemocnici.
Jmenovaný byl mistrem v továrně a cosi dával do pořádku u stavu Anny Bouzkové a ona údernice stav spustila ještě když byl u něho na ten ho udeřil do prsou a z toho smrt.
Poslední týden srpna byl velmi bouřlivý a vše se domluvívalo většinou při sběru mléka u Lad.
Kobra. Tak dne 29. se tam shádala Frant. Večerníková č. 76 s předsedou Vodseďálkem skrz to že je
Vít Martinec č. 46 úředník ONV na referátu práce v Jilemnici udal jejího manžela Jos. Večerníka pro neoprávněné provozování truhlářství a na družstevním že odpírá dělat. Potom udání Vladimíra Koldovského že dal na č. 50 bez povolení novou střechu ale on povolení měl; dále udání Jos.
Soukupa že překročil povolení k opravě domů; podání na Ant. Skrbka že rozboural bez povolení č. 52; zákaz Oldř. Novákovi pomáhati vesnickému boháči Boh. Večerníčkovi na poli; udání na Stan.
Kvardu že dal na sál jenž má sloužit kulturním účelum slámu; udání na Jar. Večerníka že nechává
Vladimíru Koldovskému žito a ten že krmí chlebem slepice a složení školnictví Bož. Liškovou anžto se shádali s dcerou předsedy Vodseďálka skrz používání školní místnosti svazem mládeže že je paní Lišková za to placena, aby tam podlahu omila; Kvarda byl udán že nejel Zemanovi poséci jetel
ale v vozil Koldovskému dříví. Velký rozruch také způsobilo že Stará Ves byla předána jsem s mletím z Jesenného do mlýna Adolfa Strnádka ve Zlaté Olešnici proti čemuž podávali občané odvolání napsané Jos. Soukupem a o podpisy občanů se starali: Jarosl. Večerník a Bedř. Polouprutský.
Dne 1. září mělo být dodáno všecko k dodávce předepsané žito. Lidé se bránili že je dosti namlátit k setí a že seti připravovat. Plná ves byla pobízečů kteří kdyby byli sami něco dělali bylo by to taky někde znát a přitom něčemu nerozuměli jako si přišel jeden soudruh z okresu jménem Fiala
na Kvardu proč vozí hnůj když je mlátit a Kvarda na to teď je setí a né mlácení na což odpověděl ten odborník „a co má co dělat hnůj se setím“. V mnoha místech jako u Bohumila Slavíka, Marie Jandové a Jos. Šmída se mlátilo v noci u posledního jedné noci až do 3. hod. kdy se rozletělo ložisko
mlátičky.
Od prázdnin zde zase začal vyučovat Jarosl. Hejral když se čkalo že sem přijede jistý Knížek od něhož si sliboval Šmíd velkou podporu v socialisaci vesnice.
6\. září odvedeno od Frant. Čermáka obecní plemenný býk jenž se stal inseminaci zbytečným.
Ten den a 7. byl neobyčejný žár a 8. měl být dodán předepsaný kontingent ovsa ale nebyl až
11\. září. Hodně ovsa a pšenice se žnulo traktorem a samovazem a to nejdříve tím zdejším a když se
23\. srpna cosi u samovazu polámalo pozval sem Šmíd z Hrabačova s traktorem a samovazem nějakého brigádníka z Českého dubu a brigádnici z Branné která měla plnou hubu vesnické hlouposti a jejího pokroku ale jejich práce proti práci staroveských traktoristů nestála za nic. Ořezané zrní
a někdy ani to né a snopky jako prsty a jinde zase jako sudy a co nesvázaného že byl celý den práce s vázáním a pohrabováním, což poznali hlavně: Fr. Čermák, Vil. Polouprutský a Jar. Večerník.
19\. září začal nečas; 20. byly hory pod sněhem a 23. byl první přimrazek. Ten podzim zemřel v Liberci bývalý zdejší učitel Vojtěch Lavický v stáří 47 let na rakovinu.
21\. září dostali předpis na placení pozemkové dani což byla vlastně pokuta za nesplněnou dodávku vepřového masa: Kvarda, Žitný, Večerník č. 20, Čermák č. 15, Janda, Chlum a jiný ač Žitný zas místo 6 q hovězího dodal zas 14 q.


22\. září byli poprvé s mletím v Olešnici mladý Slavík s traktorem s obilím: obou Večerníku, obou
Soukupů, Chluma, Bouzkové a Koldovského a jeli nadarmo neb neměl Strnádek žádnou zásobu až za týden až to semlel zas proto přijet.
S tím mlácením obilí na dodávku se opozdilo setí, sušení otavy a i sklizeň bramborů na které došlo hlavně v říjnu kol 3. října.
1\. října začali přimrazky ale dny byli krásné a teplé ale 6. bylo velmi ostro a 7. v neděli zmrzlé na kosť a ostrý vítr a dál sucho z čehož špatná žita na nichž se teď vymstilo že byla pozdě seta.
14\. října byly bez vody: Jos. Novák, Boh. Slavík a Fr. Čermák.
15\. října se vrátil z vězení po 9 měsících Jos. Janda a říkal že mu tam bylo hezky an tam neměl starost s plněním dodávkami a strava špatná nebyla a že by tam šel zas.
18, 19 až 20. října bylo krásně a teplo jako v letě. Ten čas nám sem poslali spoustu množitelských bramborů k sázení na příští rok. Předseda Vodseďálek sobě a Šmídovi nerozepsal žádné a jiným
jako: Večerníkovi č. 35 jich přišlo 14 q, Jos. Soukupovi 12 q při tom to byl druh který tu skoro všichni měli a byly z….. Roprachtic, velmi malé a žádný pytel neměl předepsaných 50 kg ale také 47 kg a mělo se dát váha za váhu a doplatit 150 Kčs za 1 q na kterýž doplatek hned zadržel předseda MNV
všem postiženým výplatu za mléko za září a pokud někomu na to nestačila ještě za říjen.
23\. října v poprvé měsíce slabě pršelo. Ten den sem přijeli pro staré slepice ale dodali je jen: Václ.
Žitný a Jos. Novák a tak pro ně přijeli ještě jednou 30. listopadu a sehnali jich 15 kusů.
25\. října se dodávalo zelí jehož předpis nikdo nesplnil neboť se velmi nevydařilo a požadováno bylo z 1 a 2 q zatím jsou v Roprechticích 1 q takže většina těch menších pěstitelů dala 5 až 6 q na
většinový předpis 36 q a cena byla 350 Kčs za 1 q a z váhy sráželi na manipulaci a to byla ještě cena za to lepší.
28\. října den se co národní svátek neslavil poněvadž jsme k samostatnosti přišli vlastně zásluhou
Velké říjnové socialistické revoluce v Rusku 1917 která připadá na náš 7. listopad. Toho dne (28.) večer severní záře.

Kolem 15. října také skliděny družstevní brambory které se dosti povedly a co jích zůstalo v zemi a předseda JZD Šmíd nabízel tomu kdo to brambořiště přeruchá polovici těchto bramboru a tak
tam zůstaly všecky.
Dne 1. listopadu pršelo a ten den nastoupil vojenskou službu Milosl. Slavík č. 85 u motorisované pěchoty v Prachaticích.
Dušičky byly ten rok popletené tak že chodili lidé na hřbytov po tři dny totiž 1. listopadu na
Všechny svaté, 2. na dušičky a 4. v neděli.
Ten čas vyšetřoval SNB udání na Vladimíra Šaldu pro poražení dříví bez povolení a přes stanovenou míru, Frant. Polouprutského pro to samé s olšemi u potoka a Bohusl. Večerníka a jeho bratra
Václava pro poražení dříví u silnice které už mělo zůstat stát k silnici a které tento podzim označili červenou barvou i proutky jako prst a mezi něž přišly i dvě velké a jediné jeho jabloně Jos. Lišky č. 66.
4\. listopadu v neděli dopoledne schůze MNV veřejná v níž Štěpán Hyrš č. 87 promluvil o těch množitelských bramborech ale předseda mu odňal slovo.
15\. listopadu přišlo povolení s ONV k ježdění do mlýna Ludvíka Patky (teď už znárodněného) v Jesenném ale musel ještě žádat náš MNV na ONV v Semilech jestli oni k tomu svolí což se stalo.
16\. listopadu zemřela 86 letá Marie Slavíková (roz. Patočková ze Třiče) vdova po Čeňku Slavíkovi č. 85 u syna Petra v č. 45 u Vojáků. Vyznání římskokatolického.
21\. listopadu odvezli od nás traktor prý na opravu ale sotva byl pryč přiznali naši funkcionáři že ho dali pryč nadobro, aby se dělalo jen s traktory státní strojní stanice a aby prý se s ním nedělalo přednostně těm co ho zaplatili a zrovna tak to dopadlo se samovazem kteří zaplatili všickni členové JZD.
Mezitím orala strojní stanice pole od č. 44 trojradličným pluhem takže meze a cesty zruchali a na poli nadělali oplazy. Pluh měli seřízen tak že první radlice lámala kamení a třetí se vozila po suchu.


Ten den tu zjišťovali 3 inženýři na místě samém změny v kulturach totiž kde je místo pole louka nebo les přičemž s nimi chodil po Hrubé Straně Jos. Janoušek po Malé Jos. Soukup ml. a na MNV
jim to pomáhal pořádat Jarosl. Večerník.
23\. listop. k narozeninám presidenta Gottwalda začalo u nás se scelováním polí a sice ten kus
Hajnovi role od cesty z Luži po les pole to: Jos. Janouška č. 9, Vladimír Šaldy č. 72 a Frant. Vodseďálka č. 75 vše v jeden kus ale svolení k tomu dal jen Janoušek a těch dvou se neptali.
25\. listopadu celý den lilo, 26. prvně se sypal sníh celý den, 28. ale teprve zůstalo bílo a večer foukanice a 29. padal sníh celý den, 30. pršelo a 1. prosince sníh stál.
28\. listopadu večer zde chodilo 7 dvojic vždy jeden místní a jeden z ONV přemlouvavších majitele pozemků k strhání mezí. Do někoho mluvili až 2 hod., k Frant. Chlumovi a Vil. Polouprutskému zas ani nešli ale nezýskali nikoho více ba Frant. Soukup jenž to podepsal v létě, teď to odmítl podepsat a ještě hůře to dopadlo u jeho bratra Jos. Soukupa jenž se s dvojicí vyhádal až přitom
urazil předsedu vlády Zápotockého nazval ho ožralou a Ant. Kobr zas ve své prostoduchosti jim řekl: a toť jste si tohle něco hloupého pomysleli. Z místních co s nimi chodili byl u Soukupa Vīt
Martinec a další: Martincův švakr Šmíd, předseda Vodseďálek, Janoušek, Ladisl. Kobr, Marie
Červinková a za Boh. Večerníka to dochodil Marek neb ten se ještě nevrátil z Držkova kde sháněl v koně.

Dne 4. prosince sníh zrovna hrnul ale ještě do večera vše bylo na vodě a 9. prosince byla poprvé zakvětovaná okna.

8\. prosince obeslán Jos. Soukup st. na komunistický sekretariát do Jilemnice k výslechu skrz tu urážku předsedy vlády a tam mu slibovali odpuštění toho i překročení povolení opravy domů když
vezme předsednictví JZD a potom v úterý večer dne 11. prosince v kanceláři MNV s ním zvedli výslech před stranou přičemž prý jeho výroky hodně změnili ale neumluvili ho.
9\. prosince v neděli dopoledne v místnosti MNV likvidace dodávek a náhradního plnění za nedodané produkty: hlavně slepice, vejce, mák, zelí, mléko a vepřové maso. Všechny překvapilo že
Jos. Šmíd jenž měl dodávat koncem 3. 1/4 letí mléka přes 2 1/2 000 l obeslán nebyl.
15\. pros. se vrátil z vězení z Jáchymova se závazkem po Novém roce nastoupiti dobrovolně na dva roky ale když nastoupil přeložili ho do Trutnova, aby byl blíže domova a mohl týdně k matce
Ladils. Jandura pro něhož zatím už měl Vít Martinec jenž byl na referát tě práce ONV v Jilemnici od srpna, místo v zemědělství při koních někde u Jilemnice.
16\. pros. v neděli dopoledne zase výslech zemědělců stran nedodaného masa.
17\. pros. odpoledne proved okres. knihovnický inspektor Jaromír Horáček z Jilemnice revisi zdejší obecní knihovny a vyloučil 48 knih. Co se týče spisovatelů byli to: Slánský, Masaryk, Knap, Křelina,
Medek, Kopta, Saria a nejvíce zamilovaných.
18\. prosince navečer u Kvardů pojízdná prodejna P.K.D. prodávala textil na šatenkové body když už mezi lidem žádné nebyly, nádoby na něž lidé hlavně čekali neměli zato ale dětské hračky a socialistickou literaturu. Když jim bylo řečeno že takhle toho mnoho neprodají odpověďí na to „nám
na tom nezáleží“. Večer toho dne ve schůzi KSČ ve škole vyloučen Jos. Soukup st. na nátlak funkcionářů z okresu a kraje po promluvě St. Marka ze strany a Jarosl. Večerník nepřijal novou legitimaci strany a ze schůze odešel.
Některý z těch dnů vezl Karel Čermák známým do Semil od nichž vždy sadbu měl s Jandovem koněm asi 2 pytle zelí a staroveský obecní předseda a nový tovární vrátný Vodseďálek z továrny
telefonoval vysockému SNB o tom a ti u Zimrova dostihly ale nemohlo se mu nic stát protože to bylo zelí které od něho HD pro ničemnost neuzalo.
Ten čas se objevila nová vymoženost nové doby totiž podlahové kartáče z husích brků jaké byly za války 1914 – 18. Také s palivem hrozná nesnaz neb určeno na domácnost 13 q uhlí na rok ale 10 q
na to dáno a kdo si uzal těch 10 na jaře kdy oň nouze nebyla a přes léto je spálil byl teď na holičkách.


Kolem Vánoc stále mlha že se mnoho dní slunce ani nespatřilo a na Štědrý den spousta jiní na stromech a drátech které pod jejich tíhou prohnuto až do větví stromů a tyto zas lámalo a ohýbalo
na dráty až se z toho bylo ráno 26. prosince potmě a napravilo se to až nad Kvardovi podřízli asi
10 břez (?).
Dne 29. prosince pršelo až sníh jenž skoro žádný nebyl stál ale 31. prosince zas už bylo bílo.
Také Vánoce byly už popletené, aby se co nejvíce pracovních dnů ušetřilo. Tak Štědrý den se slavil kdy byl protože byl v pondělí. Boží narození také svůj den ale Štěpána v neděli před Štědrým
dnem 23. prosince, aby to bylo vše pohromadě a 26. prosince na skutečného Štěpána byl všedním čili pracovním dnem.
Ten podzim velmi upadla obživa zdejšího lidu navlek koral. Podle objasnění odborníka v té věci
Víta Martince, přestaneme vyrábět hlouposti pro kapitalistický západ a budeme vyrábět účelné věci pro Sovětský svaz totiž místo koral nemocniční sklo.
Ve schůzi dne 19. prosince udělal výtržnost Vladisl. Polouprutský č. 90 u toho že výměra 50 a je postačující k samozásobení a St. Marek se dotazoval jestli se to naň vztahuje také a když že ano; tak
to já někomu 12 a dám na což mu ten úředník odpověděl: to se soudruhu mýlíš, to od tebe nikdo nesmí uzít. Tak to dám družstvu; ani ono to nesmí uzít. A tak to moje děti budou trpět podvýživou,
jak oni k tomu přijdou?

### **1952**


Na Nový rok na večer byla vánice s krupkami, 2. ledna padal sníh a 3. pršelo a 5. mnoho sněhu napadlo a 12. ještě více. První týden ledna dostali navlékači lístky na mouku, margarín a mléko i ze řad samozásobitelé přesto že přes 3 ha výměry korale k navleku nedostali. Ten čas se proslavil St. Marek článkem v Rozhlase v němž velebil dnešní poměry a haněl poměry první republiky a zároveň způsobil
velký rozruch článek k jehož autorství se nikdo nechtěl přiznat ve Stráži Severu v němž psáno že vesničtí boháči: Jos. Soukup, Jos. Slavík a Marie Jandová brzdili sklizeň okopanin a Soukup že se vetřel do komunistické strany, aby ji narušoval a on byl za první republiky zakladatelem její zdejší organizace a dávno li bylo od toho kdy se psalo v novinách „Není Soukup jako Soukup“, kdy ho stavěli jako
vzor proti jeho jmenovci v Jilemnici a 10. byl obeslán na ONV k výslechu stran urážky předsedy vlády.
8\. ledna dostali: Jarosl. Večerník a Boh. Slavík nařízení přidati do týdne ještě 250 kg žita ježto jim úmrtím matek ubyl jeden člen rodiny ze zásobování od MNV ve Staré Vsi doporučeně poštou. Ten den
večer rozpis dodávek na letošní rok kteří dělali: St. Marek a Jos. Šmíd a Jos. Soukup. Vlast. Albrecht,
Bedř. Polouprutský jenž uposlechli pozvání k tomu, nebyly k ničemu připuštěni. Do té schůze přišli za předsedou Vodseďálkem dva tajní policisté a mluvili s ním ve vedlejší místnosti MNV.
10\. led. obeslán Jos. Soukup st. v případě té urážky předsedy vlády na ONV do Jilemnice k výslechu. 16. let likvidace dodávky mléka za loňský rok a za nesplněné plnění náhradní přičemž Karel
Čermák se uvolil dodá ti 80 kg jetelového semínka. Velký výstup byl s: Vil. Polouprutským a Fr.
Vodseďálkem, když jim Marek řekl „proč se více nepřičiní“, vstal Jaroslav Večerník a uchopiv kraj stolu řekl „a tohle říkáš ty, řekni tohle ještě jednou a já tě převrátím i s tím stolem.“
18\. led. večer měla být schůze skrz kontingent a zatím se již dopoledne musel podpisovat. 22. ledna začalo mrznout a mrzlo do konce měsíce a dále v unoru. Posledního ledna ve 4. hodiny ráno zatčen Oldř. Vodseďálek malíř č. 83 oněmi dvěma, kteří přišli 8. za předsedou na MV a kteří byli
u předsedy jeho souseda přes noc, když byl předtím předseda Vodseďálek u jeho matky zjistit, kdy bude doma. Zdálo se lidem není li to v souvislosti s objevením tajné vysílačky v Pasekách o čemž
sem pověst došla.


1\. unora se vydávali lístky a kdo nesplnil loňskou dodávku ve víc než v jednom produktu ten je nedostal což byli u nás: Jos. Janda, St. Kvarda, Boh. Večerník, F. Soukup, Jos. Vodseďálková, Žofie
Albrechtová a Vladimír Šalda. 2. unora se vrátil z vězení kde jsi odpracovával stravné za těch dřívějších 9 měsíců vězení 2. měsíce Jos. Janda. Dne 5. unora obesláni na M.N.V. co nepodepsali dodávku a podepsal ji Ant. Štěpánek jenž se odvolával na nízkou dodávku svého souseda Fr. Zemana a bylo mu předsedou odpověděno že Zeman slíbil podepsati rozorání mezi H.U.P. (T). Antonín
Štěpánek se ptal, jak to přijde že jeho soused Zeman má všechny dodávky menší než on a bylo mu předsedou odpověděno že Zeman slíbil podepsati HTUP = Hospodářskou technickou úpravu
půdy, tedy rozorání mezí a na dotaz Jaroslava Večerníka jestli pro to opravdu je, Zeman odpověděl
„ale nejsem, ale chci si u chlapů udělat dobré oko a myslím si že ostatní pro to nebudou a tak ten můj slib bude jako nic a takhle podlézavá byla i Marie Jandová.
V tomto týdnu zmizel budovatelský štít ze školní budovy. Dne 8. unora si byla Marie Nováková č. 43 na M.N.V. skrze to že byla postižená tím zákazem dáváni koral k navleku těm jenž hospodaří
na výměře přes 3 ha ale nic jí to neprospělo. Ten týden mrzlo a v sobotu 9. unora vánice jaká tu zimu ještě nebyla a 10. un. ohromně sněhu a stále padal. Na závody lýžařů do Vysokého tu přes ves
přejel v autobuse ministr Harus. 9. unora se ženil Jiří Čermák s Martou Sieberovou z Jablonce což nechtěly úřady povolit že ženichova rodina jsou zavilí nepřátele režimu a že mají posud ve světnici
obraz Švehly a že děvče z dělnické rodiny se mezi nimi ztratí což rozřešil MNV v Jablonci že se nemusí ztratit ale že je může získat pro socialismus, kolektivisaci a scelení pozemku což nevěsta
slíbila. 11. unora foukanice dál a 14. v noci ze severovýchodně blýskalo. 12. unora vyšetřován Vít
Martinec před stranou skrz pětistránkové anonimní udání a jeho kolaborantství za okupace doložené výpověďmi: předsedy Vodseďálka, Milosl. Vodseďálka ml. a Václ. Přibyla z Kořenova, Jos.
Janouš ka, Bohusl. Nováka, Oldř. Nováka a jeden funkcionář strany z Jilemnice mu řekl „měli tě v roce 1945 odprásknout a byl by od tebe pokoj a jdi mě z očí, já tě nechci vidět!“ Bylo veřejným
tajemstvím že mu to způsobila závist že se dostal na ONV kamž dopomohl i dceři Anně a že pomahal švakrů Šmídovi k zapomenutí jeho nedodávky: mléka, obojího masa aj. (politický odpis) a jinak se jeho kolaborantství projevovalo hlavně chválou Němců. A 1. března při vydávání potravinových
lístku k těm co minulý měsíc nedostali cukrové, přibyl Josef Šmíd.
13\. unora přišla zpráva že je slintavka v sousedních Roztokách: Hlouška, Babce a Pelce a nařízena proto kontumace koček a když tam zanikla oznámeno 25. března že je ve Zlaté Olešnici u Jar.
Dufka č. 110 a to jaro tu kočky hynuly na prašivinu. 14. ún večer měla sem zas přijet do č. 73 prodejna P.K.D s textilem a nádobím ale nedočekali se jí. Na první neměl skoro nikdo body ale to druhé všichni potřebovali jako sůl a oni se nám vymluvili že nemohli přijet kvůli slintavce jakoby
jiné nejezdilo. Dne 16. ún. zemřel po dlouholeté nemoci 68 letý Oldř. Ducháček č. 14 bývalý hostinský načinář skoro kovář a dlouholetých hasičský velitel. Chalupu č. 11 po něm ujala vdova Božena Ducháčková. Toho dne v sobotu večer v M.N.V. se schůze „Komunisté se radí s lidem“ hodně bouřlivá protože se někteří ptali kde jsou body za společný len 1950 a předseda obce doznal že je
má uložené ale neukázal je. 19. un. hustě sněžilo, 20. začalo pršet a bylo tak až do 24. a 25. bylo teplo a tálo a potom padal sníh a mírně mrzlo až do 29. února. 20. ún. dodával Frant. Čermák na
zabití krávu po dvou telatech již v listopadu inseminátor ohledával je li březí (a uznal že je a ona nebyla) a po tom ohledání u ní nastal částečný výhřez dělohy a hubla. Dne 1. března při vydávání
potravinových lístku k těm co minulý měsíc cukroví nedostali přibyl Jos. Šmíd. Toho dne upadla
Vlasta Vacátková v síni při nesení vody a zlámala si ruku. Ten čas již byli na bahnech bledule a 4. břez. přiletěli špačci. Toho dne večer měl výstup Fr. Liška s předsedou obce a S. Markem když
předseda řekl že by se mělo zařídit, aby: Jos. Soukup a Vít Martinec přišli do koncentračního tábora. Od začátku března trochu mrzlo že udělalo pouršek, 9. mrzlo mírněji ale prudký vítr když 8. byl největší dosud té zimi mráz. 7. března večer schůze na oslavu mezinárod. dne žen (8./III.) na níž


zvání všichni kdož si přeji, aby mír byl zachován. Účast malá a nedostavil se také nikdo z rodiny předsedy obce ani on sám né. V té schůzi chválil St. Marek soudružku Marii Červinkovou že jako
závazek k tomuto dni šla dobrovolně do továrny v čemž ho srazila Božena Lišková že ježto se má lidu říkat pravda, nemá říkat že dobrovolně. Toho dne se slavívaly narozeniny našeho prvního presidenta Masaryka. 14. břez. odpoledne z vysocké nemocnice měl pohřeb 59 letý plukovník v. v.
Jindř. Ulman syn hostinského Jana Ulmana ze dvorku ve Vysokém a jeho ženy Anny dcery Jos.
Pátka ze Staré Vsi č. 45. Zesnulý se smutně proslavil v historii naší obce v době německé okupace.
Tento týden poslala sběrna vajec v Rovensku sem zpět 4 vejce že jsou zkažená a ona zkažená nebyla. Kolem 20. března pořád mrzlo a ozimi, jenž vytáli byly velmi špatné a na těch, které byly pěkné, zas plíseň.
Dne 22. břez. odpoledne začal po pěkných dnech padat sníh a přes noc foukanice a v neděli dne
23\. břez. povětří jaké tu zimu ještě nebylo.
21\. břez. dopoledne obesláni na M.N.V. ti co nesplnili loňskou dodávku a to byli v něčem všichni u čehož zde byly 4 úředníci a Jos. Janoušek. Jednalo se o to komu podle plnění dají šatenku, kdo
bude platit pokutu a kdo konečně nedostane jedno ani druhé. Na šatenky došlo 27. ve čtvrtek při vydávání potravin. lístku a obdrželi je: Jos. Soukup, Karel Koldovský, Ant. Kobr, Ant. Štěpánek, Jos.
Slavík, Boh. Novák, Jos. Večerník, St. Kobr, Frant. Kobr, Frant. Zeman, Boh. Slavík, Václ. Žitný,
Jos. Polouprutský, Jos. Novák a předseda Vodseďálek což vyvolalo velké pobouření hlavně skrz: předsedu a Jos. Polouprutského.
Stálé mrazy a ozimy jenž vytály byly buď velmi špatné samy sebou a nebo co byli do zimy pěkné teď byly špatné plísni.
22\. v sobotu odpoledne začal padat sníh a přes noc foukanice jaká letos ještě nebyla a co do té doby vytálo bylo následující týden pod sněhem do čehož začala v sobotu 29. břez. pršet což se
31\. března opakovalo a 1. dubna napadlo sněhu zas a foukanice. Ten čas rozpuštěn Jednotný svaz českých zemědělců (J.S.Č.Z) který pravda teď už byl k ničemu a jeho zdejší předseda Jos. Soukup
ml. sbíral od členů legitimace, aby je odvedl.
Toho roku od nás odveden k vojsku 22. břez. Jos. Polouprutský č. 19 a.
Sbírka na bojující Koreu odbyta v neděli dopoledne dne 23. břez. třemi dvojicemi: Marie Kobrová a Anna Martincová, Dana Vodseďálková a Draha Večerníková, Frant. Nováková a Anna Čermáková (Čermáková chodila za Jindřišku Nesvadbovou která jíti odepřela) a sebralo se 1 725 Kčs.
Nejvíce dali po 100 Kčs: Jos. Soukup a Ladisl. Kobr kdežto: Vladimír Koldovský a Vladimír Šalda nedali nic a leckde nechtěli dát nic a měli hubu, hlavně: St. Housa, Fr. Rezler a Jindř. Matura st. ale

dali ženské.

Dne 30. břez. v neděli dopoledne proveden soupis dobytka jehož shledáno 190 kusů z čehož 84 krav a 15 telat: Vlast. Albrechtem a Jos. Polouprutským č. 19. Odpoledne t.d. na M.N.V. přípravná
schůze JZD k valné hromadě kde Ladisl. Soukup přišel s tím že k traktoru minulý rok odvedenému se nepřidávalo ale přes to že prý se podílníkům jeho dělalo zadarmo, vydělal na sebe 20 000 Kčs.
Odveden k vojsku Jaroslav Polouprutský č. 19 k radistům.
31\. břez. jenž byl prvním dnem plánovaného dubna se začalo s měřením tučnosti mléka podle kuliček. A první jenž vytahoval kuličku byl Jos. Soukup ml. Kuliček bylo 28 na měsíc a o 4. nedělích
a z nich barevné jichž bylo více byly pro dny bez braní vzorku stříbrné na měření od č. 1 a zlaté od
100 dolů k nižším.

Dne 6. dubna v neděli odpoledne v místnosti MNV ve škole valná hromada JZD. Předseda zůstal dosavadní a jinak zvolení do výboru: Marie Kobrová č. 26, Václav Žitný, Jindř. Matura ml. Ant.
Vacátko a učitel Hejral a když šli účastníci domů, vzpoměl truhlář Večerník jak o loňských Velikonocích prohlásil předseda MNV Vodseďálek „ve Staré Vsi musí být družstvo, kdyby se mělo jít přes mrtvoly.“


Dne 7. dubna se rozpršelo, pršelo druhý den kdy večer první bouřka s velikým lijákem jenž velmi se sněhem zatočil a spral plíseň na žitech jíž vytálých; na Škaredou středu 9. dubna krásný den
a rovněž na Zelený čtvrtek a na Velký pátek slunečno ale vítr jimž sníh velmi tál; lidé táhali pohrabáče a kře po žitech, aby odstranili píseň.
Celé svátky velmi krásně, sníh tál a hned bylo sucho a žita potřebovala dešť; v ponděli většina zemědělců prováděla potah a Jos. Babec na svém pachtě od Žitného, maje uvláčeno na podzim, už
sil.

V úterý po svátcích se zavážela cesta kamením z hromady na Novákově, od pomníku po Ducháčkův lom. Zúčastnění se mrzeli protože jiní již vláčeli a toto se mělo dělat před svátky a udělalo se to jen po kovárnu protože traktorista z Rokytnice druhý den nepřijel.
16\. dubna po poledni mírná bouřka ale nesprchlo a sněhu dál a žáry a čmeláci, motýli, svatojánské mušky a ještěrky už se objevily a 18. dubna přiletěly vlaštovky, volský potah v těch žárech léhal únavou, v chlebech dusno i v noci.
20\. dubna v neděli navečer se mračilo ale dešť nepřišel až v pondělí a spadlo pár kapek; 22. dubna kukala poprvé kukačka a hadi vylézali na výsluní; kolem 23. dubna začaly kvést třešně.
24\. večer se blýskalo a 25. dubna odpoledne začala zima, následující den poprchalo se sněhem a v neděli 27. dubna. popršelo pěkně.
Dne 21. dubna v pondělí dostalo větší počet občanů poštou doporučeně výměry od M.N.V. o nucených pachtech na pozemcích dosud družstevně obdělávaných a namnoze vymrskaných z čehož druhý den o sběru mléka domluva předsedovi Vodseďálkovi hlavně ze strany dvou Večerníku
a Bedř. Polouprutského ale předseda počínal si hrubě a na Jarosl. Večerníka dotaz „jak to má udělat s tak špatným potahem jaký letos má?“ odsekl tak se starej ať ti to udělají ostatní“. Na což Večerník
řekl že považuje za ničemu toho, kdo za sebe nechává dělat a dodávat jiné a na toto přistoupil předseda k Večerníkovi řka „ty hajzle jeden“ a Večerník mu dal facku k čemuž ještě kterási ženská vykřik la „jen mu dej více!“. Předseda ještě dopoledne telefonický zavolal tak zv. kriminálku ale ti
Večerníka nezatkli a tak celou věc dostal vysocký S.N.B. jenž to vyšetřoval 25. dubna kterýžto den vyloučen Jar. Večerník z M.N.V. výrokem tajemníka St. Marka že „kdo fackuje předsedu přestává
být členem MNV“, a odebral mu obecní kroniku, kterou mu zas za rok vrátili.
Celá věc pošla z toho že JZD se nemohlo rozjet doopravdy, protože se společně pracovalo jen na opuštěných pozemcích a své nechtěl nikdo do společného dát a nakonec jich z něho většína vystoupila a zůstal v něm jen Vodseďálek, jeho soused Janoušek a ostatní takoví, kterým zemědělství nebylo zaměstnáním hlavním, aby to za ně skuteční zemědělci udělali a Josef Šmíd rozvedený bez
ženy jenž s tím také hnouti nemohl. Vodseďálek se ukvapil s ujímáním usedlosti č. 10 od otce, o kterou stál mladší bratr, ale že jsa truhlář, měl na domě hodně své práce zadarmo, měla ho žena
k ujmutí, aby to zlepšené neměl druhý, a teď se s tím mrzeli a chtěli se od toho prostřednictvím JZD dostat do továrny a to tím více že zůstali hodně dlužni, jak otci tak třem sourozencům podíly. Když
se začalo jednat o rozdělení těch opuštěných pozemku, domníval se Večerník, že mu přidělí 2 parcely souseda Hrádeckého, které byly mezi jeho a o nichž dal majitel MNV vyrozumění, že je obdělávati nebude ale MNV to přidělil tak aby to měl každý co nejdál a co nejvíce nepřiléžité a tak zůstala Hrádeckého pole neoseta a Večerník s Antonínem Štěpánkem dostali dohromady 2 kusy pole od chalupy č. 87 vysockého pekaře Adolfa Nováka na Novákově o výměře 1‚30 ha která nebyla
13 let hnojená a dva další kusy od té samé chalupy při katastru obce Roztok za Vrchy dostali: Bedřich Polouprutský a Fr. Chlum; zemědělci ze skupiny domů u Vodseďálků č. 53, 54, 77 a 78, pole opuštěné usedlosti č. 44 na Vojákově Stanislav Kobr a Stanislav Kvarda od č. 33 a Bohuslav Večerník
ke svým 17 ha také ještě jednu parcelu od č. 33 a ostatní od č. 33 dostala Anna Bouzková, co bylo mezi jejím přičemž Fr. Čermák jenž měl najaté pole od předsedy, ničím jiným postižen nebyl a Hrádeckého pole nebyla přidělena nikomu a nic na nich ten rok nerostlo, jen nekalá tráva.


Ve věci té facky se nabízeli Večerníkovi za svědky všichni tehdy přítomní krom Fr. Zemana a omluvil se mu, aby to na něm nežádal, obchodník a sběrač mléka Kobr a potom za ním přišel na
pole Jiří syn Fr. Čermáka s prosbou, aby na něm slíbené svědectví nežádal, že mu táta nadává že se bude předseda mstít a ovšemže mu Večerník vyhověl.
Ten čas přestal Fr. Zeman donášet mléko do sběrny a začala chodit jeho žena protože mu bylo Fr.
Chlumem vytknuto že dělá předsedovi špeha z čehož se mu dělají výhody a Zemanova žena šla tak daleko že ač byla kapitalistického smýšlení, v kanceláři MNV hladila prezidentovo poprsí tak, aby
to předseda viděl.
30\. dubna se ženil 51 letý vdovec Jos. Polouprutský vulgo Krumeš se starou pannou a švadlenou
Lenkou Nečáskovou z Roprachtic.
Potravinové lístky tak zv. základní (na cukr) pro nesplněné 1/4 letní dodávky jich dostalo jen 25.
Připomenout dlužnou že soud s Jos. Soukupem st pro urážky předsedy vlády, odbýval se v Jilemnici 3. dubna a odsouzen jmenovaný k 10 000 Kč pokuty.
Dne 1. května celý den krásně; májový průvod o 82 osobách včetně dětí s vypůjčeným traktorem jenž přijel pozdě, 9 hasičů, 2 sokolky, 1 svazačka a ani předseda obce s ním nešel ale s továrnou kde
byl urátným. Stále sucho a větry až v pondělí 5. květ. celý den pršelo z čehož navečer při velké žlutosti liják, následující den krásně a 7. pršelo s bouřkou a dál už stálé deštivo a zima. Tu dobu měla naše obec dodávat denně 387 l a dodávalo se až o 140 l méně.

Dne 8. květ. soupis žit jenž se měla zaorat na něž přidělena nějaká pšenice kterou zasívali lidé nejvíce po 12. květnu čímž nejvíce postiženi oba Čermáci a Janda.
8\. květ také zamítnuta ONV většina odvolání proti nuceným pachtum aniž je předal KNV v Liberci kamž přijíti měly.
15\. květ. poprvé vyvěšeni jako na pranýři ti co nesplnily 1/4 letní dodávku vajec u L. Kobra v síni na dveřích: Jos. Janoušek, Vl. Šalda, B. Novák, Jos. Slavík, Vl. Koldovský, K. Koldovský, B. Slavík, K. Čermák, F. Čermák, Jos. Šmíd, St. Kvarda, F. Vodseďálek, J. Vodseďálková, V. Žitný, A. Bouzková atd.
Deštivo, zima, 17. květ. celý den padaly krupky a hrozně mokro bylo a Janda sázel St. Housovi brambory a v neděli 18. květ. ráno přimrazek, mnozý zasývaly tu náhradní pšenici a že zrovna nepršelo sázeli brambory a sucho na to nebylo.
19\. se celý den potrušoval sníh, 20. ráno mráz, kaluže a bláto zmrzlé a sníh se sypal jako v zimě a odpoledne tak až bílo zůstalo přes noc až žito a trávu povalilo a ovocné stromy lámalo že je museli lidé oklepávat a jak to vypadalo sníh na zeleném a na kvetoucím šeříku a jabloně také právě
kvetly, holičky zčernaly na třešních mrazem, rovněž jetel, pšenice, mrkev, mák, vše omrzlo a těch něco raných bramborů a listí na stromech včetně kopřiv a žita nemohlo potom sněhu vstát.
22\. květ. mráz větší než 20. a 23. opět ale na den tepleji a 24. mráz už nebyl ale studený vítr a přes noc 25. května popršelo a trousil se sníh.
21\. května na MNV se podepisovali dodávkové úkoly zemědělců jež 24 nepodepsalo pro jejich výši a pro nízkost těch samých u těch jenž je rozepisovali jako: předseda a Janoušek a jich oblíbenců jako Fr. Zeman.
Ten čas některý den hlásil Bouzkové zeť Albrecht předsedovi MNV uhynutí 4 slepic a ten na něj zařval „kdyby všecky scípli, dodávka vajec se splnit musí“. Jmenovaná A. Bouzková jedna z nejlepších dělnic ve vysocké továrně měla dostat k 1. máji prémii 500 Kčs za 145 % práce ale prémie ta
rozdělena mezi soudružky Danu Vodseďálkovou dceru předseda MNV a Marii Janouškovou z nichž první měla odpracováno na 135 % a druhá na 128 %.
25\. květ. zemřela 74 letá Anna Kobrová výměnkách na usedlosti č. 81, bytem v č. 98 rodem Socharová ze Semil.

Připomenouti dlužno že soud s Jos. Soukupem st. pro urážku předsedy vlády odbýval se v Jilemnici 8. dubna a odsouzen jmenovaný k 10 000 Kčs pokuty.


Celý květen byl mokrý a studený a nejhorší snad byl poslední týden kdy až 25. kdy ještě někteří sázeli brambory že všecky ty dny pršet nepřestalo.
28\. května se odvezla helkovským traktorem na jatky do Jilemnice kráva Karla Čermáka jenž se vyplecila sklouznutím na hladké dlažbě a škoda byla tím větší že to byla kráva teprv po dvou telatech a dostal za ní 4 000 což byla asi 1/2 její ceny.
30\. května první den co nepršelo a druhý den překrásný a večer po velkém parnu bouřka s lijákem takže co se poudělalo na poli zas zmoklo a brambory ještě neměli mnozí v prvním týdnu června pro nečas dosázené.
Svatodušní neděli 1. června odpoledne bouřka ale nepršelo. Ten den ráno byly po noci ve Vysokém na různých uratech a dveřích vyhlášky na stroji psané s prý poslední výstrahu různým komunistickým činovníkům jichž tam uvedeno několik a mezi nimi i od nás: St. Marek.
Svatodušní pondělí které se co svátek slavit nesměla byl ráno liják, 4. června ve středu nepršelo ale zima, 5. přimrazek a ten den odpoledne tu přeletěla letadla jenž cosi napsalo kouřem po obloze
a navečer veliká duha kolem slunce.

V sobotu 7. června v č. 16 svatba Frant. Pacholíka z Roprachtic s Libuši dcerou Karla Koldovského; pršelo a večer bouřka.
8\. nepršelo; někteří sázeli ale byla nouze o hlavatku na níž byly poukazy vydávané od H.D.
v Hrabačově (Vysokém.)
9\. červ. dopoledne oblačna a navečer pršelo a 10. rovněž tak a tak dál i následující dny: 14. pršelo,
15\. mlha. Sem tam někdo sušil již seno ale hlavně začalo až po 15tém.
10\. června u okres. soudu v Jilemnici odsouzen Jaroslav Večerník ke 3 měsícům vězení za facku danou předsedovi obce Věncesl. Vodseďálkovi když Večerníkovu protižalobu na předsedu za urážku ONV nedovolil podati. (podrobněji k tomuto z jiné kroniky: …soud s Jaroslavem Večerníkem
pro násilí na veřejném činitelem v oboru jeho působnosti, proti čemuž vznesl obžalovaného obhájce dr. Zdeněk Kovář protest že to při sběru mléka nebyl obor jeho působnosti ale marně, zrovna jako
marná byla obžalovaného protiobžaloba na předsedu pro urážku ONV ji nedovolil podati.
Mimo té bezdůvodně dané facky se mu kladlo za přitěžující okolnost že je z příbuzenstva Josefa
Zemana ze Stanového jenž byl do roku 1948 předsedou ONV a bylo čteno vysvědčení o něm vystavené tajemníkem Markem „zdá se rozvážný jest však povahy snadno vznětlivé.“
(následuje doplňující text k témuž z jiné kromiky).
Obžalovaný se hájil tím co na svou obhajobu uvedl už na SNB že předseda si nepředepsal žádnou dodávku žita, dodal 1 q a napsal se mezi ty, co splnili nad plán i že si nechal body za společný len za
které se měli pořídit svazákům ty modré košile a on za ně dal do kanceláře dva ubrusy na stoly o nichž tvrdí že byly za ně ale ony byli z Rokytnice, kde byl nějaký čas vedoucím rekreace podniku Orbis kde
to vše bylo po odsunutých Němcích a že příležitější pole nechal ladem a přidělil nepříležitá, ale stále byl okřikován, aby mlčel. Předseda se zas stavěl s tím že vypěstoval 3 prasata, jedno na dodávku, druhé
na volný trh a třetí že si zabil, na což řekl Večerník že mu bylo lehko je vykrmit když mu všecko obilí zůstalo a na otázku proč vystoupil ze strany, odpověděl „pro ty věci“ mysle tím to, co už řekl, na což
mu řekl soudce „a z toho viníte Stranu?“ A Večerník „ano“, „jak to?“ když je u vedení, nemá tohle trpět.
Na otázku, proč předseda užil vůči obžalovanému tohoto celkem nic neznamenajícího slova
„hajzle“ odpověděl, že ho tento nazval tulákem, čímž znevažuje všechny, kdož odešli ze zaměstnání z rodiště, což zas byla nepravda, protože předseda měl každého krom Janouška, Šmída a Zemana za
kulaky a také to slovo měl pořád na jazyku a obžalovaný mu také tehdy při tom řekl „ty kulaku“!
a ani zdaleka ho nenapadlo vytahovat se nad někoho. Vždyť za zaměstnáním musela ze vsi odejít většina obyvatel a také to tak před soudem řekl a obhájce si ho také zastal v tom že nebyli oprávněni vyloučit ho do soudu z MNV a tak byl odsouzen na 3 měsíce vězení nepodmíněně proti čemuž
se jeho obhájce odvolal ke krajskému soudu.


Tyto dny se zde opět objevili stopy černé zvěře a i někteří ji dvojici viděli (Vlast. Albrecht č. 65.)
11\. červ. nesla předsedova žena Božena Jos. Janouškovi nějaké potravinové lístky a že týž nebyl doma, vstrčila mu je pode dveře a ty prý se ztratili a měl skrz to vyšetřování Vilém Polouprutský
jenž tu dobu šel kolem. Celá věc usnula ač to byl už druhý případ neb už minulý rok mu nějaké prý ukradla sousedka Lidmila Šaldova ze stolu.

Kolem 12. června svízel se zelnou sadbou a náš předseda dělal v Hlavišťatech vysockem ká zání
„jestli vědí že nesmí ji nechati do vesnic kde nemají zelí plánováno“ ač od toho byl přímo tam referent Bedřich Ďoubalík a předsedova žena se pustila do Otakara Hajského ze Stanového, co prý vi tu hledáte?

13\. červ. večer ve škole schůze žen za účelem ustanovení ženského výboru do níž se dostavili tři ženské. Ten den provedly: Marie Kobrová č. 26 a Drahomíra Večerníková č. 20 soupis všech studní
a jich čerpacího zařízení v obci pro případ pochodu vojska.
15\. června Také se jednalo o vzkříšení JZD k čemuž úvodem pravil tajemník Marek že všichni jednou umře me a nezřídivše JZD zanecháme the tak dětem starou bídu a Emil Nesvatba ze Třiče
vyhrožoval že kdo se nedá, uřízne se mu proud elektriky, nesmí na veřejné komunikace, musí na nákup životních potřeb do okresního města, jeho děti nesmí na řemeslo nebo na studie a záložna
mu nepůjčí.
17\. červ. byl Ladisl. Kobr ve Studenci pro 140 kop sadby bílého zelí ale přivezl jen 25 kop velmi ničemné pro Fr. Čermáka.
18\. června po velkém žáru liják s bouřkou z níž měli elektrikáři u transformátoru správu a polní cesty probrané.
19\. červ. měla být splněna dodávka vajec a tak zveřejněna jména těch kdož dodávali nejlépe: St.
Marek, Jos. Babec, Lidm. Čermáková, Jos. Polouprutský, Vladisl. Vodseďálek, Fr. Zeman a Fr.
Chlum a druhý den ti co nesplnily jenž nazváni škůdci pracujícího lidu: Jos. Slavík, Vlad. Koldovský, Vlad. Šalda, St. Kvarda, Jindř. Matura, Josefa Vodseďálková, Anna Bouzková, Fr. Vodseďálek.

21\. června první nařízení hledání mandelinky u nás a podruhé 20. července kdy snad nalezena v bramborách Jos. Janouška
23\. červen; pršelo a pršelo, 24. červ. zima až ruce zábly a v poledne kroupy padaly a pršelo dál a následující dny až do 28. trochu schlo.
Žito ten rok kvetlo po 5 týdnů, žito, pšenice, jeřice vše povoleno, po přeháňkách lijáky a po nich dále nečas že brambory nebylo možno zruchat.
29\. června rozkvetl Jaroslavu Večerníkovi štěp jabloň a ještě první dny srpna měl 3 květy.
To jaro bylo hodně hovorů o Anně Zemanové jenž v kanceláři MNV než na jednání s ní došlo, aby to přítomni: předseda a tajemník viděli; hladila oběma rukama poprsí presidenta Gottwalda
celá ves věděla že není přítelkyní režimu který i její manžel naoko chválil pro cenu dobytka.
Také jedna novota zde to jaro začala a sice pěstování ovcí již si jednu Jos. Babec č. 25 opatřil a kteráž jsouc sama svým řvaním velmi sousedy otravovala.
První týden července žáry až 35°, sušilo se téměř bez obrácení až se hlava točila jak smahlo; po dva dny bouřka ale ani nestříklo.
Dne 4. července urátil se po 5 nedělním pobytu v Anglii kde byl za nějakým sklářským obchodním jednáním zeť Frant. Vodseďálka č. 75, Jos. Babec z Jablonce nad Nisou.
Při 7. červenci se dosušilo seno a přešlo se zrovna do jetelů; stále pěkně, sucho, horko, podjma (?) se držela při obzorů a i v údolích sucho mařilo: oves, brambory a zeleninu a louky vypalovalo.
Také obrok se ten čas dodával a že už tu nebyl traktor, tak každý sám.
Mnoho rozruchu vyvolalo odsouzení 10. července Oldřicha Vodseďálka č. 83 malíře na 25 let vězení kraj. soudem v Liberci pro napomáhání z domova uprchlému Jos. Zemanovi od Pece.


12\. července v sobotu po velkém žáru odpolednem bouřka, nepatrný celkem dešť, ale jetelové kůpy všecky rozházelo. Zas hledali mandelinku.
13\. července naše národní pouť při níž nic jen obvyklá československá bohoslužba.
Jak byl náš obce předseda pro kolektiv, dokazuje nejlépe že ve dnech když byl co divák se ženou a sousedkou a Janouškovou u soudu s pomahači Jos. Zemana; jeho dcera Dana zakazovala F. Vodseďálkovi jeti po cestě nad jejich dům k Jandové pazdarně, čehož ale napadaný nedbal.
Sucho, Žito a ovsi podsichaly, natě vadly, na zelenině prašivina, oves snětivý, otava se ztrácela.
V pondělí dne 14. července zemřel náhle ve Vysokém u pekaře Jos. Josífka (Pramen) 74 letý pekař a rodák z č. 19 Frant. Polouprutský chalupník č. 11 na Krumpešti jenž r. 1904 dům č. 98 dnes PKD
(Božena Kobrová) vystavěl. Několikaletý velitel hasičů, účastník války 1911 – 18, funkcionář církve československé, vdovec. Pohřeb žehem. 18. července odpoledne začalo poprchávat a pro zimu přestalo
a popršelo až večer ale slabě a v noci 19. na 20. července se to opakovalo a žáry dál a tvrdo na ruchání.
18\. podpisová akce pro JZD dům od domu již se zúčastnili dvojice z místních funkcionářů a od jinud přičemž Jaroslav Večerník s ohledem na svůj případ už nevzdoroval a podepsal, ale škrtl v tom formuláři slovo „dobrovolně“ a tu ten cizí to roztrhal a musel podepsat jiný bez škrtání a večer další
schůze v níž zvolen nový výbor JZD s předsedou Josefem Soukupem mladším a největší pracovníci o věc nezvoleni ani do výboru, jako předseda MNV Janoušek a Šmíd potom ve Vysokém říkal, že ve
Staré Vsi to teď má v rukou reakce…. Nakonec to podepsali také, ale s čím se před jedním rekreantům vytahoval Bedřich Polouprutský, že u něho byli 15 krát než podepsal, to ale pravda nebylo. 19. července se většinu dobral jetel jehož bylo pro sucho hodně méně než jiná léta za to ohnice bylo mnoho.
21\. července večer schůze v níž dáván dohromady už nový místní výbor ježto se předseda vzdával funkce a dány doň osoby zcela nové jako: Oldřich Novák, Petr Slavík, Anna Čermáková atd. ale předseda a Janoušek v něm. V sobotu 26. července na sv. Annu což je výroční den mobilisace roku 1914
našly se na bramborách Jos. Janouška larvy mandelinky. 28. července v poledne déšť a odpoledne liják jenž krom té bouřky byl bezmála jako minulý rok na večer před vysokou pouti. Co lidi promoklo
a cesty probrané a druhý den dopoledne pršelo ale brambory asi ty pozdní snad zachráněný.
V pondělí 14. července zemřel náhle v práci u pekaře Jozífka (Pramen) ve Vysokém 74 letý pekař
Frant. Polouprutský po němž ujal chalupu č. 11 na Krumpešti dne 17. října téhož roku bratr Bedřich Polouprutský č. 19 vyplativ podíly dvěma sestrám: Augustě Martincové vdově po pekaři v Loukově u Semil a Boženě Hlouškové ženě pekaře v Mukařově u Želez. Brodu a byl to první případ v naší vsi co podle nových zákonů nebyl při dědictví brán zřetel na potomky sourozenců zemřelých; v tomto případě: bratra Bohumila Polouprutského sedláře na Smržovce a sester: Františky
Liškové č. 17 a Lidmily Strnádkové v Roprachticích.
19\. července se většinou dobral jetel a 18. odpoledne již začalo poprchávat ale pro zimu přestalo a popršelo večer a druhý den v noci ale málo a žáry dál a tvrdo na ruchání.
26\. července zjištěna mandelinka v bramborách Jos. Janouška č. 9 jenž již 31. července žnul zelené žito ač jiní měli zralé jako: Antonín Štěpánek a Vilem Polouprutský.
28\. července v poledne liják jenž se krom té bouřky rovnal tomu minulý rok před vysockou pouti a druhý den pršelo.
Dne 5. srpna na večer zatmění měsíce a druhý den většinou začali žně, žár 34°; 7. navečer bouřka ale dešť se nám vyhnul a vše zas už schlo.
8\. srpnem počínaje zavedeny zas žňové hlídky vždy jeden hasič a dva občané; natě u bramboru, pozdní pšenice a mák schly, ale 15. srpna v noci přišel liják s hromobitím při němž na Vodseďálkově rozbilo trigonometr a celý následující den pršelo.
V pátek 15. srpna večer schůze občanů na MNV již druhá po nesejití první 6. srpna kde mělo být jednáno o skupinách zemědělců na žně a kdo nepřijde že je škůdce národa na což odpovědělo občanstvo tím že jestli minulá léta někteří žnuli ve skupinách, letos nikdo.


V druhé části se opět jednalo o vzkříšení JZD k čemuž úvodem pravil tajemník Marek „že všichni jednou umřeme“ a nezřídivše JZD zanecháme dětem starou bídu a v pondělí 18. srpna po podpisové agitaci dům od domu, jíž se zúčastnily dvojice z místních funkcionářů a komunistů odjinud, večer další schůze, v níž zvolen nový výbor družstva s předsedou Jos. Soukupem ml. a největší
pracovníci o věc: předseda MNV a Janoušek nezvoleni ani do výboru.
Ježto: Vilém Polouprutský a Fr. Chlum při podpisové akci, jenž znamenala zároveň H.T.U., t. j.
zrušení mezí, nepodepsali; dostali se do novin jako škůdci národa ale oni to nakonec podepsali také.

14\. srpna začal František Vodseďálek žnout oves.
Dne 18. srpna odvezeno mnoho žita a 24. byl konec lhůty k dodání téhož do HD a mnozí ho měli velmi špatné jako: Frant. Vodseďálek, Jos. Šmíd a Jaroslav Večerník takže pro svoji potřebu ho nebo
volný chléb kupovali a naproti tomu někteří jako: předseda Janoušek a jejich donášeči: Zeman,
Šulc, Vitvar ani tíhu dodávek nepocítili.
29\. srpna sučastnili se agitace pro JZD ve Vysokém od nás: předseda Vodseďálek, tajemník Marek a Janoušek.
28\. srpna první braní stájových uzorků mléka pro nízkou tučnost u předsedy Vodseďálka a Karla
Koldovského

Dne 1. září začalo pršet a byl nečas na celý podzim zajištěn a do 5. září měl být dodán oves a on byl ještě i s pšenici na poli a nečas tu a 5. večer bouřka.
Dne 3. září zákaz setí žita až do úpravy honů a první chodění po polích skrze tu provedeno na
Malé Straně 8. září a první žito zde ve vsi sil Josef Soukup 9. září už do vykázaného honu a někdo ho udal že předbíhá práci a seje neskupinově.
11\. září ve schůzi na MNV určeny hony na Hrubé Straně a které meze zůstanou a které se odstraní.
15\. září se trochu vyčasilo a dál zas pršelo a rostlo mnoho hub a byly tisíce myší.
Na Hrubé Straně se silo první žito na poli Karla Koldovského u Trhovice a Anny Bouzkové hned pod ním ve Zdůlní společnou prací: Bedř. Polouprutského, Vlast. Albrechta, Fr. Čermáka, Jarosl.
Večerníka a Lidmily Housové na hnůj Karla Koldovského a Lidmily Housové přičemž odstraněna jedna mez v roli a v neděli, aby bylo více zasetého, sili 21. Polouprutský a Večerník za Vrchy v ovesném honu na svém a do té neděle nečas, na horách bílo a zde sněhové přeháňky a počínajíc pondělí začali lijáky.
Předseda nejdříve na okres žaloval že se seje předčasně a teď když viděl že se asi nedoseje, žádal a Janoušek s ním, aby mu bylo dovoleno sít na svém a zdráhal se dát JZD vypadající naň částku žita
k seti, že ho má jen 6 q ač mnozí věděli že mlátil staré žito přede žněmi a ledakdos neměl ani 6 kg.
Poslední týden září ani obrok nedalo dělat jak lilo a také se nesilo.
O staroveském posvícení 28. září celý den lilo; prováděli: tajemník Marek a Vladisl. Vodseďálek soupis obroka osobním obhadem a zjistili že ho má nejméně Jos. Janoušek a předseda MNV Vodseďálek jim ukázal jen obrok na stodole né však na domě. Tentýž soudruh se počátkem roku domahal sběrny vajec kterou měl Ladisl. Kobr a potom zas usiloval o prodejnu pro vysockou továrnu
v č. 1 což nepovoleno proto že to je v jiné obci.
2\. října si přivezl Bedř. Polouprutský z pole č. 33 len na své pole nad dům kde mu skoro shnil a jak ho tam složil, sousedka Marie Chlumová mu hned jednu otep uzala ale on zpravil o tom dětmi
napadl ji ještě domů jdoucí, jak jí paličky z lochtuše čouhaly a řekli jí počet otýpek které tam složil a že tam ráno ten počet musí mít a měl.
Ježto se soud Jarosl. Večerníka s předsedou Vodseďálkem v Liberci 19. září neskončil, bylo druhé stání 3. října kde Večerník že hrubě urazil zasloužilého člověka jenž z té naší obce chce něco udělat,
odsouzen ku třem měsícům vězení podmínečně na tři roky a musel předsedu odprosit přičemž se tento dotazoval nemá li spojení se zelenou internacionálou která má nitky i u nás.


Dále pršelo; lidé koupali i v dešti (stroji) v sobotu Fr. Knížek č. 74, v neděli 5. října a Anna
Bouzková (Albrecht), v pondělí potom Václ. žitný a Fr. Čermák a jiní motykami a seti se již nechalo a bylo zaseto jen na 2/3 a to ještě ne pořádně, místy po úhorech teprv nakvap popřipravených bez hnoje a bez hnojiv a pršelo dál a se sněhem.
6\. října zemřel Ant. Blažek č. 30 ve staří 79 let jenž se sem k Julii dceři Frant. Šmída r. 1929 co vdovec z Horní Branné přiženil.
7\. října přišel Vilém Polouprutský o krávu když o nějaký den dříve musel dát pryč chybnou krávu Václ. žitný a 11. toho měsíce přišel o krávu při teleti Frant. Kobr č. 26.
A pršelo dál se sněhem a lidé kopali a co bramboru zůstalo v blátě a při 17. mnoho lidi dokopalo a 19. první den celý hezký avšak k ránu mráz a 20. rovněž krásně. Ten den vozil Jar. Večerník Fr. Zemanovi s pole tuřín přes řiště Ant. Štěpánka a Štěpánková žena Božena na místo jízdy prostřela len když
už se vrátit nebylo možné a když Zemanka ho na tom místě přeložila Štěpánková jí začala nadávat a shádali se dohromady i Zeman se Štěpánkem a zrovna k tomu domů přijedší Štěpánkův syn Frantík.
21\. října zas už pršelo až do 26. a jezdilo se v tom s brambory na dodávku a 23. října se dodávala drůbež.

26\. října nepršelo a 27. lilo dál, dopoledne na západě duha; klidilo se zelí a třeba že bylo ničemné nebylo ho možné odvézt pro bláto.
28\. října na den svobody celý den neobyčejné teplo jako v letě a druhý den pršelo dál.
1\. listopadu někdo šel na hřbitov a někdo až na dušičky v neděli kdy to bylo úřední a kdy se dopoledne rozpršelo a odpoledne to přešlo ve sníh až bílo zůstalo a pršelo až do 5. listopadu.
Dne 3. listopadu zemřela stará panna 73 letá Pavla Svárovská po níž ujaly sestry: Marie Svárovská a Lidmila Vodseďálková č. 75 chalupu č. 23.
4\. listopadu zjištěna v domě č. 77 u Ant. Kobra Ant. Vitvara u dobytka slintavka kterouž dostal
10\. listopadu Jos. Soukup a 14. jeho bratr Frant. Soukup. Kobrovi prý jí přinesl jeho švakr Petr
Hrubý z Jeseného.
5\. listopadu zase jednou celý den nepršelo kteréhož dnes se dodavalo zelí do H. D. ve Vysokém kdež se na obecní váze velmi špatně seřízené vážilo. Cena byla podle tříd které byly tři a za nejlepší
byly 3 Kčs za 1 kg. Skoro nikdo nesplnil předepsanou dodávku avšak většina přidávala ještě naložené které bylo za 9 Kčs kg a počítám 1 kg za 3 kg a to přijímalo PKD.
6\. listopadu opět pršelo a ráno následující den se začal sypat sníh a hrnul se celý den a 8. byl ještě hůře a v neděli 9. stejně a mrzlo přitom: Josef Janda, St. Kvarda Karel Čermák měli ještě zeli na poli a poslední ještě trochu bramborů.
V pondělí 10. listop. opět velká foukanice a až 13. bylo mírněji ale mrzlo a ač bylo do půl lýtek sněhu kopal Karel Čermák motykou brambory a Jos. Slavík klidil zelí.
12\. listopadu ustanovena protislintavková komise: Bedř. Polouprutský, Bohuslav Večerník Jos.
Šmíd a 11. listop. zde provedeno očkování dobytka mimo uzavřenou skupinu u Vodseďálků odkudž ani s mlékem nesměli chodit na dodávku a sice chodili tu dvě dvojice vždy jeden zdejší (Bedř.
Polouprutský a Jarosl. Večerník) a jeden z okresu od zvěrolékaře.
Do slintavkou postižených míst nikdo od jinud nesměl a z nich zas nikam, takže Ladisl. Soukup, zaměstnaný v HD v Hrabačově, nemohl domů ale jiní to tak nedodržovali; tak Františka Kobrová
chodila po Vysokém a v noci k matce do Helkovic a Ant. Vitvar jednal zrovna tak ale byl velmi potrestán. Nechal přes noc nějakého málo kalého mladíka Vika z Vysokého a ten mu ráno než odešel ukradl 5 000 Kčs a co si na něm vzít nebylo.
17\. listopadu sníh už nepadl zato druhý den do něho lilo takže 20. byl již skoro stálý; 21. nepršelo až zas 22. přes noc. Někteří ruchaly a Karel Čermák dokopal v neděli 23. brambory.
19\. listop. přišel Jos. Soukup následkem slintavky o větší tele a Ant. Kobr dne 23. prosince když už byla dávno zaniklá, o krávu.


Ten čas odešli ze zemědělské práce do jiné na zimu jsouce z JZD propuštěni: Jindřich Matura ml.
a Lad. Jandura do Navarova ku dříví, Vlast. Albrecht a Jiří Čermák do HD a Drahomíra Večerníková do Vysocké továrny (Kapnar. 14) ale s Jiřím Čermákem byla velká táhanice protože on chtěl propuštění nadobro.
Dne 25. listopadu byl poslední den kdy nechalo ruchat a že byli úvozy plné sněhu, vezl Bedř.
Polouprutský ruchadlo na saních a to se ale stejně přeruchával sníh. Mimo toho měli jít z naše JZD tři na zimu na práci do Mostu a tak to postihlo ty co žádali do HD a Petra Slavíka č. 45 ale u prohlídky v Jilemnici neuznáni: Jiří Čermák a Petr Slavík způsobilými k tomu a Albrechta od toho
uchránilo, že tchýně Anna Bouzková byla zaměstnána ve vysocké továrně co výborná dělnice a žena že by nezastala při děcku obstarat dobytek kdyby nepřišel na noc domů.
26\. listop. bylo umrzlé a druhý den navečer se rozpršelo že do rána sníh stál ale že mrzlo dál bylo vše jako sklenice že lidé padali a celý den lilo až do rána 29. kdy mrzlo až byla okna do vrchu zamrzla a v neděli 30. se zas už sypal sníh.
29\. list. chodil Jarosl. Večerník s okres. Staveb. referentem a zdejším družstevním instruktorem
Emilem Nesvadbou ze Třiče po chlévech a stodolách vhodných pro družstevní účele. Večerník ten čas zastupoval předsedu družstva Jos. Soukupa ml. jenž byl postižen slintavkou dobytka.
V pondělí dne 1. prosince přeuzal vedení obce a MNV nový předseda Vladislav Vodseďálek č. 42. Ten den večer výborová schůze JZD na MNV kterou svolal ještě místopředseda Večerník
ale řídil ji již zase Soukup a jednalo se v ní o společné stáje a o urácení traktoru. Vrácení traktoru vzato na vědomí a že za jakýsi malý kravín by se hodil nedodělaný chléb pod sálem dolní hospody číslo 73 a také takový nesmysly jako společná stáj pro koně v chlévě neobydleného čísla 24.
30\. listop. se sypal opět sníh, 3. prosince zas velký mráz a 7. prosince větší a následující tři dny mrzlo při mlze z čehož jinovatka, 11. ráno se blýskalo po čemž do rána sněhová vánice a trochu
mírnější mráz a 14. prosince mírná obleva.
1\. prosince Prvního prosince převzal vedení obce a MNV nový předseda Vladislav Vodseďálek 42.
7\. prosince vybírali: Bohusl. Večerník a Jos. Šmíd za to protislintavkové očkování.
14\. prosince chodily dvojice pro podpisy pro III. typ JZD a společné ustájení což se skončilo výstupem u Jos. Slavíka a Viléma Polouprutského a Fr. Zeman nepodepsal a on byl první jenž to sliboval.
15\. pros. a ještě druhý den se sníh zrovna hrnul, 17. ráno neobyčejné červeno a pak žluto a potom se do večera zas sypalo, což se 21. opakovalo.
19\. pros večer ve výborové schůzi JZD předal místopředseda Večerník družstevní pečeť opět předsedovi Soukupovi a jednáno o Bohuslavu Novákovi jehož naurhuje KSČ co vesnického boháče
a reakcionáře z JZD vyloučit a usneseno ponechati tu věc členské schůzi ať se proti němu členové kteří to ve schůzi strany navrhli, vystoupí sami s dokázanými věcmi.
Ta členská schůze byla večer 22. pros. za přítomnosti některých lidi z ONV a snad by se byli Novákova případu vyhnuli ač na pořadu byl, jak se do toho nikomu nechtělo ale on se po tom sháněl sám a tak mu vytkli že byl vykořisťovatel (že faktořil a měl čeledína a že byl v únoru 1948 předsedou
zdejšího národně socialistické organizace a že štval proti dnešnímu režimu a byl ve spojení s Jos.
Zemanem ze Stanového, což vše naň vysypali: bývalý předseda MNV Vodseďálek a předseda KSČ ve Staré Vsi Janoušek. Novák se bránil, že faktořili i jiní i zde na schůzi přítomní a on sám že navlékačům nejlépe platil; čeledína že měl proto že se zaměstnával faktorstvím a ten čeledín že byl jako
člen rodiny a že to byl skoro hospodář a předsedou národní organizace že nebyl nýbrž důvěrníkem a předsedou že byl otec bývalého předsedy MNV což musí tento sám dosvědčiti, kterýž na to odpověděl, že má dnes o svém otci jiné mínění než míval dříve; co se týče čeledína, zastal se ho Josef
Slavík „že to bylo v době kdy to bylo dovoleno a já jsem ho měl sám na což byl napaden tajemníkem
Markem“ Novák mu dal aspoň najíst ale ty né čemuž se napadaný bránil „to neříkám že se u mě měl


jako u Nováka ale hlad neměl a co jsem jedl já jedl i on“. Co se týče příslušnosti k některé politické straně zastal se ho Fr. Čermák „že přeci jsou některé strany u nás povoleny a to bych já např. musel
být potrestán také protože jsem byl členem agrární strany což tenkrát u zemědělců doba nesla sama sebou“ a Jar. Večerník se tázal jak by dali dohromady JZD v takových vesnicích kde jsou samí sedláci kolem 15 ha, kteří by to byli bez čeledína nezastali a tak ta věc zatím pousnula.
21\. prosince se celý den sypal sníh a na Štědrý den byla poleva až jel sníh se střech a že byl přimrzlý a zledovatělý trhal krytinu a žlábky a celé svátky a konec roku byl mlhavý jen na Štěpána odpoledne slunečno.
Poslední den roku přivezen zpět náš traktor beze všeho příslušenství jako závaží apod. a uložen ve stodole č. 35 Boh. Večerníka.

Ten den zde byla naposledy pro mléko z Malé Skály a druhý den se začalo dodávat do Kruhu u Jilemnice ale do Vysokého ho St. Kvarda vozil.
Byl to rok velmi nepravý a nejvíce se zkusilo u bramborů a podzimní orby; co to bylo v gumové obuvi omrzlých noh a omrzlých rukou a když brambory byly samé bláto až nešly z pytlů a vysypané
stály jako zeď jsouce hlínou slepeny.
(Dodatek z jiné kroniky k roku 1952)
Ježto se soud Jaroslava Večerníka s předsedou Vodseďálkem v Liberci 19. září neskončil bylo druhé stání 3. října a Večerník se bránil u toho že ho Vodseďálek pojmenoval hajzlem ale soud se
mu vysvětlil, to že žádná urážka není, to že si normálně u Jičína, známí mezi sebou na potkání říkají, ale Večerníkovi řekl „vy jste urazil, vy jste hrubě urazil zasloužilého člověka, který z té vaší zaostalé obce chce něco udělat a jako napravení té hrubé urážky požadoval soud vstup do JZD
a odprošení uraženého žalobce, slyše že provinilec v JZD je, ptal se, „kde je záruka, že se provinilec vyje že z něho při první přednosti zas nevystoupí?“ a z té příčiny muselo být ještě jedno stání, na
které se musel dostavit předseda staroveského JZD Josef Soukup a Večerník musel mu před soud podat ruku na slib, že opravdu členem JZD zůstane, ale do odprošení se mu nechtělo a tak začal,
nastavuje Vodseďálkovi ruku, „tak co, budeme se zlobyt?“ na což ho soudce okřikl „tohle není žádné odprošení!“ ale Vodseďálek asi nechtěl věc hnáti tak do krajnosti a proto odpověděl „nemusíme“ a podal mu ruku a tak z toho byly tři měsíce podmíněně na tři roky a mimo toho tam bylo k jeho
horšímu sděleno, že se s tím ještě mezi sobě rovnými pyšní a nechává se od nich oslavovat, což pošlo z toho že potom činu naň na vysockém náměstí křičel Stanislav Čivrný „seš chlapík!“ a Miloslav Vodseďálek Kvasnička „křičel přes celé náměstí nazdar bojovníku za práva selského lidu“ a takových projevů bylo více a to všecko se doneslo předsedovi jenž to hlásil na ONV.


Jaroslav Večerník

### **1953**


_Některé dny začátku roku taktéž v kapitole Různé viz s. 72._
Dne 11. ledna prováděli: Bedřich Polouprutský a Jaroslav Večerník soupis hospodářského zařízení pro potřebu JZD na Hrubé Straně a mladí: Josef Soukup a Jindřich Matura na Malé Straně a shledáno na Hrubé: lehkých vozu 43, těžkých 18, saní 14, líhní na kuřata 1, pluhů 36, dvouradliční 6,
hran železných 26, dřevěných 27, secích strojů 11, na mák 2, žacích strojů 12, odkládacích 6, vaznic
20, mlátiček 12 čističky 3, řezaček 21, výfukových 6, sýtkových mlýnku 17, elektromotorů 25, benzínovych 6, pračka na brambory 1, váh 27, rozporek 47, válce 3, pleček 21, rádýlek 28, šrotovníků
6, pařáků 9, strojní dojení 1, potahové pohrabáče 3, ruční 23, krouhačky 24, chomoutů 12, volských


34, řemenů hnacích 40, lis na slámu 3, kopaček 10, kultivatoru 26 ale ve skutečnosti bylo všeho toho mnohem více a zrovna se vědělo že bývalý předseda Vodseďálek zapřel elektromotor. Oni to byly
věci pro soukromé hospodaření, nehodící se pro hospodaření ve velkém a JZD z toho k potřebě byly kopačky (vyorávač bramborů) a sem tam nějakou mlátičku.
Dne 23. února se rozjasnilo a s větrem tálo a následující den pršelo a 25. překrásně a teplo a tak se střídalo počasí ještě v prvním týdnu března.
1\. března valná hromada JZD v místnosti MNV ve škole odpoledne do 8 hod. večer při níž většinou ponechání staří činovníci.
3\. března oblačno, poprvé se zde objevili špačci.
4\. března sem přišel nový zdejší tajemník Frant. Doubek z Roztok u Jilemnice bývalý ředitel aneb vedoucí vysocké továrny a náš dosavadní Stanislav Marek č. 6 dosazen na tajemníka do
Valtěřic.

Kdež se potom těžce roztonal a jeho žena Marie vynadala celé obci, že to má z cest, a že kdyby se za to občané vzali, mohl zůstat zde a že kvůli vašemu zasranému družstvu o jaký jsme přišli krásný
kus pole a co jsme zaň dostali? Ty Janouškovi krtičiny. Na což jí bylo odpověděno: „a to si je nemůžete uhrabat? to vám je měl uhrabat Janoušek? a tohle říkáte vy, manželka zakladatele JZD?“ na což zas Marková „on myslel že to budou hrát až od 2 ha“, na což jí řekl ten, do něhož ryla: „co říkáte
_brát_ vždyť jsme to dávali dobrovolně.“ Nový tajemník také zabránil odchodu bývalého předsedy
Vodseďálka ze zemědělství do továrny a když ten se bránil, že je přeci dělník, řekl mu, ale „vlastník zemědělského hospodářství“ a co by tomu člověče svět řekl, zakladatel jednotného zemědělského
družstva a uteče z něho, jaká by to byla reklama pro ostatní.
7\. března na den narozenin našeho prvního presidenta osvoboditele Tomáše G. Masaryka zemřel první muž Sovětského svazu Jos. V. Stalin jehož pohřeb byl v pondělí dne 9. března kterouž chvíli shromáždění občanů ve škole k úctění památky téhož, asi 20 osob se sešlo. Dále počasí stejné
jako předtím.
14\. března krásně; chodili: předseda JZD a místopředseda Soukup a Večerník po soupisu osevu a sadby, jíž jsou povinni členové dáti do společného osevu. Ten den zemřel president Klement
Gott wald jehož pohřeb byl ve čtvrtek 19. břez. k jehož úctění shromáždění občanů v místnosti
MNV smutečně vyzdobené, kde u katafalku s poprsím zemřelého se střídali v čestné stráži: hasiči, cestáři a členové KSČ a ode dne jeho úmrtí až do dne pohřbu konali v noci venku hlídku členové
nové organisaci Pomocná stráž veřejné bezpečnosti (VB) jimiž byli u nás jmenování: Jos. Šmíd velitel a mužstvo: Jos. Janoušek, Bohumil Večerník a Jar. Večerník.
16\. března zemřel 85 letý Frant. Kvarda výminkář na usedlosti č. 73, zakládající člen hasičský.
Bývalý starosta. Pohřeb žehem odbyl se v Semilech 20. března při němž měl za hasiče velmi pěknou promluvu Vit Martinec.
20\. března první zde ve vsi ruchal od podzima nedodělané Frant. Vodseďálek a druhý den první jarní den Bohumil Večerník a 22. Jindřich Matura. První jarní den zvolen nový prezident dosavádní předseda vlády Antonín Zápotocký. Dál stále krásně až sucho, žita se ztrácela a čím se poházela
pro zlepšení, to je pálilo takže se muselo zaruchat v Harěnci za Doly ale vyslovila se podezření že ho tam úmyslně málo nasili což byli: Janda a Janoušek.
24\. března mělo vyhořet č. 73 u Kvardů kde prohořela dřevěná dvířka komína a od nich shořelo kůpa řezanky a štěstí bylo že je to samé klenutí ale dobytek měli vyveden.
Dne 26. března krásně a po bouřce zdálky zamračeno a několik kapek spadlo z čehož zima a odpoledne se trousil sníh a potom ráno jasno a zmrzlé a 29. trochu pršelo a poslední den března velký vítr s deštěm.

1\. dubna oblačno, 4. teplo až velké a silný vítr; to byla Bílá sobota a Josef Babec sázel první ve vsi brambory.


2\. dubna zatčena Božena Svatá č. 83 žena již dříve zatčeného Karla Svatého č. 40 sestra minulý rok zatčeného a odsouzeného malíře Oldř. Vodseďálka č. 83.

5\. dubna Velkou neděli přivezli zdejšímu J.Z.D. do Jablonce vápno na pole a ježto se muselo hned odvézt měla většina družstevníků pěkný svátek a traktorista Albrecht zaplatil pokutu 100 Kčs pro
nějaké závady u traktoru a vozu. Velikonoční pondělí večer postříkalo a druhý den zima, při poledni bouřka, sníh a pak kroupy a 8. ráno mráz.
8\. dubna ráno zjistil Ant. Vacátko že mu někdo vymáčkl sklo u králíkárny a 2 tlusté králiky odnesl. Večer 10. dubna členská schůze J.Z.D.při níž okresní velitel za přítomnosti 4 členů S.N.B.
odevzdal průkazy a ramenní pásky členům pomocné stráže V.B. Jos. Šmídovi co veliteli a Boh.
a Jar. Večerníkům, kdežto Jos. Janoušek přijat nebyl. Stále sucho ranní přimrazky a mrazy, ostré větry, nouzi o obrok a slámu měli i ti, co mívali tohoto nadbytek; po loňské neůrodě žita a letos
to úrodu neslibovalo.

19\. dubna začalo hlavní setí a silo se skupinově a společně bez rozdílu čí je pole a secí stroj ale někteří lidé dávali špatné osivo hlavně: Ant. Kobr, Fr. Zeman a August. Novotný, některým se zas nechtělo do práce to však více těm jenž nebyli přímo zemědělcí tak: Lidmila Housová a Božena Rezlerova odepřely seti máku na družstevním, Ant. Vacátko odepřel sebrat na tom máku kamení že má zánět ramenního kloubu s čímž byl ovšem v nemocnici ale z lesa nosil skoro klády, Jindřiška Nesvadbova se zas hněvala když měla 12. dubna, kdy byl den úklidu luk, jít uhrabovat že má péci buchty.
14\. dubna měl v Jilemnici Ant. Vitvar soud s tím mladíkem jenž mu na podzim ukradl těch 5 000 a jenž odsouzen podmíněně, když ukradenému ten obnos vrátil.
15\. dubna přiletěly vlaštovky a 21. se poprvé ozvala kukačka.
Dne 18. dub. v sobotu byl velitel VB Šmíd na školení u kraj. soudu v Liberci při odsouzení nějakých přecházečů hranic od Čes. Lípy a druhý den u Šmída instruktáž ostatních členů pomocné stráže VB. S Frant. Zemanem byla táhanice o záhumenek. Dávali mu první pole Fr. Vodseďálka
č. 75 u stodoly Ant. Štěpánka což on nechtěl, ale své, o dvě parcely výše, kteréž nemohl dostati, aby se hony neporušili a tak mu to nakonec dovolili, aby si vzal kus pole četaře Jar. Večerníka nad záhumenkem tohoto, kamž ale zas nebyl od č. 84 příjezd. Na ty záhumenky si vozili všichni mnoho
hnoje což předseda Soukup zakazoval; jmenovitě si došel na svého tchána Bedř. Polouprutského ale někteří nejen že hodně hnojili hnojem ale i umělá hnojiva určena na společné dávali na záhumenkách jak polní tak luční; jmenovitě: Frant. Kobr a Václav Žitný. Některé meze odstranila S.S.S. na
pozvání předsedy strany Věncesl. Vodseďálka, některé nižší některý oráč s potahem avšak většina jich ještě zůstala.
25\. dubna se silně mračilo ale nepopršelo a co vírů bylo z hlíny a prachu až 28. po hrozném povětří popršelo. To už krom nějaké směsky bylo zaseto a vozil se hnůj pro brambory.
26\. dubna opět slunečno ale zima a 27. povětří. Č. 12 na Pustině jehož stodola určena se svolením majitelem pro družstevní drůbežárnu byla od Velkonoc, kdy se nájemnice M. Fišerová odstěhovala
do Jabloneckých Pasek, prázdná avšak již v červnu se sem zase urátila.
Pondělí 4. května vyloučen Jos. Janda pro neposlouchání (…?). Ten celý týden zima a nejhůře bylo v pátek 8. kdy byl mráz a to bylo vše v květu.
Dne 9. ráno bílo a 10. rovněž a mráz a sněhové přeháňky a 12. května od poledne bouřka při níž pršelo se sněhem.
V úterý 12. května kontrolní shromáždění záložníku ve vysocké radnici přičemž nová klasifikace v knížkách. Od nás to byli: Jos. Janoušek, Jan Hartig, Jar. Večerník, Fr. Zákoutský, Jos. Šmíd, Vít
Martinec, Jos. Soukup, Lad. Soukup, St. Kvarda, St. Kvarda, St. Kobr, Fr. Večerník, Václ. Žitný, Vl.
Polouprutský, Václ. Albrecht, Mil. Polouprutský, Jindř. Matura, Lad. Jandura, Fr. Liška, Růžena
Nesvadbová. Byli to od nejmladších po rok narození 1900 a poslední byla ošetřovatelka ve vysocké

nemocnici.


13\. května ráno né bílo ale mnoho sněhu až stromy lámalo a na dráty uhýbalo a ani do večera nestál, 14. mráz 15. jen přimrazek a 17. mráz, jaký letos ještě nebyl a po něm bouřka s lijákem.
15\. května schůze JZD skrze společné ustájení, které navrženo na ten způsob, aby co se nevejde do stáje pod sálem v č. 73, rozvedlo se tak, aby stejný druh dobytka přišel vždy pohromadě.
18\. května odvezli St. Housu č. 95 poprvé do nemocnice v Jilemnici s nějakou rakovinou. Ten týden rozboural Fr. Zákoutský své rodiště, domek č. 58 Anny Polouprutské u Kučerů ten čas
zvaný.
21\. května koupila Marie Rubešova od Bedř. Polouprutského č. 19 chalupu č. 11 na Krumpešti bez pozemku v Kopřoví čímž to velmi sešlé stavení zachráněno před zbořením.
22\. května zdvihání nové vazby na domě č. 60 na Vystrku Jindř. Matury st.
23\. května v sobotu před Svatodušními svátky dosázeli v Dolenci brambory, čímž tato práce ten rok ukončena.

24\. května Svatodušní neděli byl žár jako nebyl od 17. dubna a sucho dál až 27. května popršelo a přišla zima.
28\. května přišla Josefa Vodseďálková č. 54 o krávu.
30\. května celý den lilo. Ten den známá měnová úprava 50 k 1 atd. A po ní to porůzno a nadávání a i trhání a sekání peněz na krčí a i v potoce voda nesla tisícovku. Od nás se vyměňovali 3. června ve Vysokém a měla jich nejvíce Anna Zemanová 236 000 ale více prý jich měl St. Marek jenž je ale
všecky neodvedl maje to doma na podvahování domu a rovněž tak to postihlo St. Housu jenž se též na stavbu připravoval a Bedř. Polouprutský zas měl peníze za prodanou chalupu.
1\. a 2. června přimrazek a stále sucho až se voda ztrácela.
3\. června zkouška krve u dobytka před ustájením, aby se zjistila tuberkulósa a zjistila se u 26 kusů.
Frant. Vodseďálek č. 75 je k tomuto výkonu do svého chléva nepustil a proto a pro táhanice o hnůj jenž byl by nejraději z celé vsi na své navozil a svůj jinám dáti nechtěl, vyloučen z JZD a Frant.
Chlum vystoupil sám a za pár dnů šel zas zpět.
Při 15tém červnu se začalo seno sušit; 14. června v neděli odpoledne se byli podivat: Bedř. Polouprutský a Karel Čermák na JZD na Vlastiboři a že o svých poznatcích nemlčeli bylo to vyšetřovano co narušení družstva a maření ustájení a Čermák se dokonce k soudu dostal pro výrok při hovoru o ustájení prasat „že je v Jilemnici 200 vykrmených prasat“. Jak se začalo sušit seno, začal
ne čas s bouřkami a to tak že 16. června odpoledne dvakrát po sobě uhodilo do transformátoru.
9\. června také neoceňoval před ustájením dobytek přičemž už do č. 16 ke Karlu Koldovskému nešli, ježto nenechal také provésti zkoušku krve a oznámili mu že je vyloučen na což on poslal výpověď písemnou „že ho nemusejí vyhazovat, že on jde sám“. To oceňování dobytka prováděli: předse da
JZD Soukup, Arnošt Rydval ze Zl. Olešnice Semil a Vrkoslav z Dušnice. Brali to hodně nízko, dokonce níže než na jatkách z čehož zas velké pobouření. Také tajemník Fr. Doubek s nimi chodil.
29\. června poslední dodávka dobytka před ustájením. Kdo měl přes plánovaný stav jako: Jos.
Soukup a Jar. Večerník, brali ještě peníze sami a kdo jen v plánu nebo pod plán, bralo JZD a to byli:
Fr. Soukup, Boh. Slavík, Karel Čermák, Frant. Čermák, Josefa Vodseďálková, Jindř. Matura, St.
Kvarda.
Večer potom schůze před ustájením v níž Jan Šulc byl pro zachování II. typu JZD ale nikdo se k němu nepřidal ač to bylo přání všech: oba Čermáci se ani nedostavili; St. Kvarda a Vil. Polouprutský kteří nejvíce mluvili doma, první odešli a tak se nejvíce bránila Anna Slavíková č. 85 která
zkritizovala Jos. Janouška „že ona také může nechat v chlévě pavučiny a neomitá okna a bude to jako u něho, chlév nepěkný a tudíž nezpůsobilý pro dobytek“.
30\. června navečer ten svod dobytka jenž se ale ten den neskončil protože mnoho jich neuposlechlo převésti sami dobytek ze svého chleba kam teď určen, jiní zas ho neuzali od jinud a opět jiní nechtěli ho dát, jako Fr. Zeman, jenž první vše toto podepsal, dělaje se hodným a když na věc přišlo


nadal zootechnikovi B. Polouprutskému sprosťáku, nechtěl dáti s kusem vazák „že prý ho neukradl“.
Peníze za mléko za červen také již dodavatelum nevyplaceny ale zadrželo je družstvo a 7. července večer vyplácel ve škole účetní Lad. Soukup první zálohy za odpracované jednotky po 5 K, aby měli
lidé na pouť, jenž byla 12. července.
Ten čas bylo neobyčejné množství chroustů že to nikdo nepamatoval. Byli to zrovna tisice, že hluk od nich byl slyšet v zavřeném domě jako od né příliš vzdáleného letadla a jen nečas v druhé
polovici července zabránil, že neožrali vše až po holé větve.
9\. července v poledne se rozpršelo a druhý celý den lilo až cesty probralo a to se do konce měsíce opakovalo takže se do 3 týdnů 4x spravovali cesty a už je nebylo čím spravit an byl materiál pryč.
V pondělí dne 20. července oceňování koní před jich přebráním J.Z.D. Nejdražší byl kůň Čermáka a po něm Jindřicha Matury. Odbývalo se to u stodoly č. 18.
23\. července odpoledne při hrozném přívalu uhodil blesk do bramboru č. 19 nad Zdůlní a do bramboru č. 65 na Vrších.

26\. července v neděli den sv Anny výročí mobilisace na začátku války 1914 jest 39 let
27\. července začal předseda J.Z.D. Soukup žnout žito na svém úseku a druhý den četař Janoušek na svém na poli č. 65 ručně s Boženou, ženou traktoristy Albrechta, zatím co na Dolením úseku
Hrubé strany ještě neměli vysušen obrok.
V pátek 31. července přebírání hospodářského zařízení a číslování náborů (?) od č. 20 a č. 85: úředník Mach z Jilemnice, tajemník Doubek a Jar. Večerník. Jan Šulc odepřel to předat.
Dne 4. srpna zemřel v jilemnické nemocnici 57 letý St. Housa č. 95 na nějakou vnitřní rakovinu.
Pohřeb žehem. Domek č. 21 k sbourání určený zdědily žena a dcera Ludmila a Milada Housové.
Deštivo, chladno ba zima.
8\. srpna ráno nalezena jedna kráva v kravíně v č. 73 scíplá a že pro ni přijeli zas až za několik dní, nedalo se už zjistit co byla toho příčina anžto na povrchu těla žádné známky shledany nebyly.
10\. srpna se většinou dožnulo žito které bylo hrubé a hodně sypalo ale hrozně řídké takže sláma byla samá tráva a málo ji.
V srpnu do 21. bylo velmi krásně až tohoto dne popršelo. Při 18. srp. se doodvezlo žito a zrovna se šlo k ovsu jenž se dožnul při 1. září zas při krásném počasí a uklidil kolem. 21. srp přišel Karel
Koldovský o krávu jenž dala o měsíc dříve tele
Dne 30. srpna se odvezla z č. 19 zpět do č. 15 čistící mlátička která tam byla od J. Z. D určena a s níž nic pořídit nemohli a stále se u ní něco lámalo a tak tím zkoušením a spravováním zmařili
týden za nějž asi 20 snopu vymlátili. Mlátilo se už totiž společně v určitých stodolách a tak to domlátili na malé mlatičce Polouprutského.
6\. září první přimrazek a 12. pršelo s větrem a mnoho ovoce otlouklo, 15. velký mráz a 20. ráno z mlhy bouřka a liják a v Hořenci kroupy až cesty probralo ten rok už po páté
9\. září hořenští pšenici z pole č. 65 u Tehovice a Fr. Chlum se dal do odvážení té samé z pole č. 80 s předešle jmenovaným strženého do své stodoly. Ten čas stonal Ant. Vacátko byv někde na stanovště bit kamž chodil s oběma Chlumi na dříví na dodávku připravené.
10\. září zahájili na Malé Straně seti žita a bylo většinou do posviceni, jenž bylo 22. září, doseto, ale plán splnila jen Malá Strana a střední úsek Hrubé Strany kdežto v Dolenci nedosili ani pohnojené a v Hořenci nezasili ani zrno.
Protože dodávka obilí dosud splněna nebyla, nedostala se mlecí povolení a proto se mouka a chléb kupoval, což lidé tím více nelibě snášeli že peněz při družstevním hospodářství neměli. Ten
čas vzata byla Vlad. Koldovskému pense pro jeho nekladný poměr k vládnoucímu režimu.
16\. září obesláni bratranci Večerníkové na ONV v příčině udržení J. Z. D. ve Staré Vsi když se všude kolem hroutí a žádáno na nich přičiniti se o jeho udržení za to, že dostali od nového prezidenta amnestii na loňské nedodávky a obzvlášť Bohuslav jsa členem KSČ a oni se bránili že tu


amnestii dostali všichni zemědělci a že při příkladu z okolních vesnic a při tom, co řekl prezident, jest to těžké, na což jim řekl úředník Jech „že jsou prezidentova slova mylně vykládána“.
27\. září o našem posvícení bylo velmi krásně a teplo a po velkých parnech navečer
4\. října bouřka až z ní byla správa v transformátoru a druhý den zima a dál deštivo a 10. první silnější mráz a brambory, jenž byly společně kopány, aby s nimi nebyla zbytečná práce, byly ponechány na kůpách na poli, byly nedostatečně přikryty.
Dne 6. října v č. 79 četnická prohlídka anžto Boh. Chlum v Harachově, kde byl zaměstnán co zedník, nějaké trubky jenž ke koupelně potřeboval, měl odcizit.
9\. října přestěhoval se M. N. V. ze školy do bývalé hostinské místnosti v č. 14 protože zas po mnoha letech se sem nastěhoval učitel s rodinou a potřeboval dosavadní místnost M. N. V. ve škole pro byt.
11\. října ráno po velkém mraze byla jedna hromada bramborů na Berkově na vrších z 1/3 odkryta a nať vůbec pryč. Navečer toho dne šel Jar. Večerník za den ukopané zas přikrýt a sejda se se strážnīkem Havelkou ve Zdůlni pověděl mu o tom a šli spolu k té hromadě a Večerník se dal do
práce a Havelka šel na draha, kde byl zelný hon a tam dopadl Marii Chlumovou ana měla v nalámaném klestě několik dumliků a štěstí pro ni že neměla zelí protože hlavně to se ztrácelo nač upozornil B. Vodseďálek Ant. Štěpánka, aby prý nebyl v podezření on Vodseďálek, ježto tam pod zelím měl po vyloučení z J.Z.D. kus bramboru mu určený a Štěpánek na to zas upozornil Jar Večerníka.
12\. října při pěkném počasí silný vítr a dál přes celý týden oblačno a mlha a přitom velké teplo.
Stále se kopalo odváželo traktory do Jablonce na dráhu což šlo hlavně do Rumburku, do bývalé
Prelogovi továrny v Rokytnici a potom si sem pro ně jezdili z Děčína, Nov. Boru a České Lípy nákladními auty a bylo to pro nás štěstí že se tam nepovedli protože u nás se povedli a bylo jich na
35 ha a že sloužil počasí ke sklizni.
Sbírat pomáhaly školy bylo to známe sbírání při němž zůstala 1/4 bramboru v hlíně a brambořišťata se nepřeruchala.
18\. října v neděli v poledne byl výstup u kopání na poli u Hrušky mezi předsedou Soukupem a Karlem Čermákem a …(?) tchánem Polouprutským to vůly …….
že oni první dva jsouce u nakládání bramborů křičeli na ty kopající „že jich je mnoho že to jsou nevyužité síly“.
21\. října očkování psů u č. 98.
22\. října se dokopali brambory a sice na poli Štěpána Hrádeckého na tak zv. sv. Kopečku a večer se to oslavilo flámem v č. 98.

24\. říj. překrásný teplý den a bylo tak až do konce měsíce.
Lidmila Houšová jenž byla velmi pro JZD a nemohla dočkat brzo li ji odeberou krávu teď když měla odpracovaných málo jednotek začala na to nahlížet jinak a ptala se v č. 65 kdy se JZD rozpadne vlastně když se od něho dají? A Vlast. Albrecht to řekl Jos. Soukupovi a byla proto 28. října na
MNV u výslechu ale vše zapřela.
27\. říj. vozil Bedř. Polouprutský brambory s pole u Hrušky do krechtu do Zdůlně; Fr. Chlum mu nakládal a Jar. Večerník skládal. Sypali je tam z tak zv. Vršťalalovi meze a při druhém voze kobyla
stopla nazpátek a vůz jí strhl 3 metrovou mezi dolu. Vůz Jar. Večerníka byl na kusy a koně Václ.
Žitný musel…
Dne 1. listopadu zabit aby nepošla a šťastný byl Jar. Večerník jenž byl u zadku a sotva od toho uskočil jen mu náprava roztrhla nohavici.
29\. kolem zvoničky a Krčovím jí přešel neznámý člověk jenž na nikoho nepromluvil Novákova březí se ztratil a marné bylo SNB a pomocným strážím ho stíhat.
Ten týden byly také ve mlýně se žitem neb dostali po velkých prosbách povolení na 10 q na celou ves a rozdávali chlebové lístky podle odpracovaných jednotek.


30\. října nastoupil vojenskou službu podle nového způsobu přes okres. voj. velitelství v Jilemnici
Jos. Polouprutský č. 19 v Prostějově a vrátil se z vojny Milosl. Slavík 85 z Prachatic.
Ten rok taky zboural Anny Špidlenové švakr Špidlen a jeho tchán Praisler ze Šachovce domek č. 91 u Kadlasů, jenž před sto lety Jan Karlas z Bystré na obci vystavěl. První týden v listopadu nečas
a zima, 8. jasno a mráz, 14. a 15. pršelo, 17. zas větší mráz a potom čtyři dny mrzlo ale ve dne bylo teplo a 21. zas pršelo.
3\. listopadu douloženy brambory do krechtu
22\. listopadu zemřel náhle 80 letý Václav Večerník výminkář na usedlosti č. 39 u Smětalů býval starosta v letech 1908 – 19 (?). U syna Boh. v č. 35.
24\. listopadu odvod nevojáků od nás ve Vysokém a odvedeno jich z deseti osm. Neschopnými uznáni: Jos. Večerník č. 76 a Ant. Vacátko č. 18. Ten den byly v Čisté s 28 q lnu (traktorem) Jar.
Večerník a Jindřich Matura a měl být v III. třídě podle uznání okresního odborníka Hendricha ale tam ho uznali do VII. třídy a rovněž druhou dodávku 26. 11. z níž byl Josef Šmíd také tak. Ty dny
hodně mrzlo.
25\. listopadu podal Antonín Štěpánek odhlášku z JZD když se doslechl že má být vyloučen pro stavění se proti stavbě kravína.
V neděli 29. listopadu prováděli dívčí dvojice podomní sbírku na znovuvybudování imperialisty zpustošené Korei a sebrali toho 250 Kčs.
30\. listopadu přestěhoval Jaroslav Večerník obecní knihovnu ze svého domu do místnosti MNV u Ducháčků kterou už měl od 1. listopadu 1942. Ten den koupil B. Polouprutský nového koně hřebečka celého černého a ještě né dvouletého od Matouše z Loukova za 3 500 Kčs.
Jos. Janda po vyloučení s J.Z.D. na žádné hovory se neohlížeje ač měl určeno kde si má seno sušit, na nic nedbaje vysušil si své a prošlo mu to a po jeho příkladu začal dělat i Frant. Vodseďálek ale
jemu už zabránili odvézt obrok a přinutili ho sušit jinde a ještě navíc si způsobil, že ho od holení a stříhání 25 Kčs a po měnové úpravě 8 Kčs: máje bráti 4 K 50 h. Frant. Chlum zas nedbaje zákazu
navozil domu mnoho obroka maje málo dobytka ústájeného a Anna Zemanová odvážela na trakaři obrok, který měli na jejich pozemcích. B Polouprutský a Jar. Večerník kteří měli: první 4 a druhý
5 kusů dobytka družstevního a Zeman žádný a on při vyšetřování řekl „ano já jsem ji sám poslal dokud mě to nedokradete“.

Fr. Vodseďálek zase sliboval četaři Večerníkovi že bude po převratě viset na javoru u č. 88 za to že ho poslal zanechat Zemanovo pole a že zjišťoval mnoholi bramborů dal k sázení ač to byla tohoto povinnost a prováděl to u všech na svém úseku.
První týden prosince mlha a tepla a velká svízel s tím že skoro celé dny byl elektrický proud vypatý a mělo se mlátit a na světla petrolej nebyl.
4\. pros. přišli v kravíně o krávu jenž byla z č. 28 z té příčiny že se po teleti nezprázdnila. Krásně a teplo, druhý týden mlhavo a teplo 13. vítr, 14. a 15. oblačno a mraka (u č. 65 došla voda), 17. jasno a mrzlo; 18 ostrý vítr a v neděli 20. první ten rok připrášek.
20\. pros. odpoledne se shádali v č. 65 ve stodole: Jar. Večerník s Karlem Čermákem z té přičiny že onen řekl že se tomuto hospodaří když má z jeho louky seno a plný spýchar a že jsa o 6 let mladší je proti němu utřinos.
21\. pros. zůstalo poprvé bílo, potom se dva dni trousil sníh a na Štědrý den večer se dvakrát zablýskalo a 27. se shrnulo mnoho sněhu; 29. za 3 neděle prokouklo slunce a poslední den v roce bylo krásně a mrzlo.


Konec


### **Rok 1979**

Dne 1. ledna ráno když už předtím byl sníh nadobro pryč, byl zas nový a foukalo s ním, k čemuž velký mráz a jak šly dny, tak mrazy den po dni stoupaly až vnitřní okna zamrzala, až z toho pošla
energetická krise, školy zavřené, veřejná světla nesvítila a vysocká továrna také stála a co se stromy udělalo, to se ukázalo až když rozpouštěly a teprv 29. zas šli žáci a studenti do škol.
14\. února dopoledne odvezli do jilemnické nemocnice 65 letou Josefu Kobrovou č. 81 která jim než ji z auta odnesli, zemřela na rakovinu jater. Přes únor pořád mrazy a foukanice.
7\. března večer v bývalé škole školení CO po němž Výroční členská schůze Jednoty a oslava
M.D.Ž, kteréhož se zůčastnilo 19 osob. Ten den přílétnuvší sem spousta hauranů a uran byla předzvěsti dalšího nečasu a také byl že se ještě v polou března protahovaly silnice a 21. první jarní den byla na západě bouřka, 24. Jos. Babec č. 25 první ve vsi uhraboval louku; 28. po mraze krásně, až
létali motýli ale 30. bylo po noci zas sněhu jako v největší zimě až protahovali silnici. Koncert učitelů Hudební školy v Semilech uskutečněný zásluhou Ladislava Ducháčka st. a předsedy Občanského výboru, Svatého, ve staroveské škole 18. března večer si přišlo poslechnout 18 občanů.
1\. dubnem začal Letní čas, to je, o hodinu dopředu, což nebylo od Hitlerovy vlády, pořád ještě sníh a mrazy; 5. v noci se blýskalo, 6. Státní statek smykoval a hnojil pastviny, 14. na Bílou sobotu
Jos. Janoušek první ve vsi sázel brambory; večer dosti vydařená Pomlázková taneční zábava, při níž zahajoval tanec 25 letý Fr. Štěpánek č. 96 s nějakou mladou Jeseňačkou.
12\. začal Státní statek vláčet pole a záhumenek se mnoho uvláčelo 16. na Velkonoční pondělek, krásně a přes vítr horko ale ještě 19. padal sníh a dokonce ještě 1. května udělalo bílo. V prvním
týdnu dubna vyřezali a vysekali: Jos. Polouprutský č. 19 a 81 letý Jos. Babec č. 25 všecky krč okolo silnice.

20\. porazila Lesní správa v Kostnici pod č. 55 několik velkých buků, prý pro zkrácení kolena silnice.

1\. května velká mlha, kaluže zamrzlé, bílo a sníh padal dál; prvomájový průvod do Vysokého sestával z 30 občanů a občanek mezi nimiž byly 4 hasiči.
5\. květ začal Státní statek pásti a ono nebylo na čem; po noci s hrozným mrazem až stojatá voda venku zazmrzlá, odpoledne se zamračilo a padal sníh.
8\. se mnoho záhumenkových bramborů vsadilo, 9. břízy sotva rozpouštěly a 11. přiletěly vlaštovky. 15. umřela v Praze u dcery na nějakou rakovinu Libuše vdova po semilském rodáku a vysockém zvěrolékaři Bartošovi a družka Ladislava Soukupa a také jeho dědička které byly dobré všecky staré
hadry po jeho rodičích zatím co jeho sestra nedostala po matce ani hrnéček když to co předseda
MNV zařídil, že po matce nebylo vůbec projednání pozůstalosti a sestře odkázal pole a lesy odevzdané do JZD které zatím už měl stát a na bratra v ústavu v Kosmonosých nepamatoval ani takovým velkolepým odkazem. 28. dvě svatby najednou, Jiří Čermák ml. č. 93 si bral Jiřinu rozvedenou Kohlovou sanitní sestru z Jilemnice a Stanislav Štěpánek ml. č. 62 Dagmar Zemanovou z Jesenného,
sestru té, kterou si vzal minulý rok jeho bratr Jaroslav. Kontumace psů a koček z případu vzteklé kočky v Rokytnici nad Jiz kteráž toho více pokousala. 14. začaly rané třešně kvést ale vítr na nich
a i na pozdních všechen květ omlátil takže žádné třešně ten rok nebyly. 18. začali: Jos. Babec 25 č. 25 a Jos. Janoušek první ve vsi seno a ano nebylo co, krásně a až sucho a že slunce palilo jako
v letě začínala tráva na slabších místech vysmahat.
27\. pracovalo zas 9 občanů na dozahazování výkopu vodovodu v cestě pod č. 73 a doúpravě na podzim překopané silnice. Majitel č. 89 u Krumšů boural stodolu stojící nad domkem pod silnicí
a cestou pro stavbu garáže.
30\. krásně, mnozí začinali sušit seno, vody suchem vůčihledě ubývalo, na stromech žloutlo listí, vítr ho roznášel, tráva zrála a ztrácela se.


2\. června staroveský zájezd do východních Čech, Chrudim, kostel, Mydlářanský dům, muzeum,
Němci vyhlazená ves Ležáky, Sečská přehrada a kostel v Koči.
3\. sázel Vladimír Šalda poslední ve vsi brambory. Svatodušní pondělí oslavili manželé: Frant.
Vodseďálek a Lidmila 60 let trvání svého manželství (č 75)
11\. začal Státní statek ve Staré Vsi na Spáleništi sušit seno, sena o hodně proti jiným letům méně, ovoce téměř žádné. Od polou června hodně bouřek a krátkých dešťů, které však vláhu nepřinesly.
23\. podnikli vysočtí ochotníci a nějaký zde přítomný spisovatel z Prahy cestu po stopách vesnického divadelnictví a tak navštívili též Starou Ves a v ní zvoničku a č. 10, 20, 94, 75 a místo č. 7 jdouce po stopách činnosti Fr. Vodseďálka č. 75, jenž před 150 lety tu s divadlem začal.
Začátkem července bylo všecko záhumenkářské seno pod střechou až na Šaldu a několik majitelů rekreačních chalup.
15\. staroveská Národní pouť s odpoledni Československou mši v bývalé škole kde byla noc před tím muzika.

22\. července zahazovalo 6 občanů vodovod od č. 33 k č. 34 a spravovalo cestu pod č. 73, kterouž zrasoval Svazarm třídenním ježděním motociklů po té cestě na Vojákův kopec a zpět až Marie Nováková č. 43 plakala a Josef Šmíd č. 46 nadával, že se k nim nedostanou s uhlím a šofér jenž vezl uhlí
Fr. Zákoutskému č. 31, odepřel mu ho tam dovézt, že by to v té rozježděné cestě zvrátil a než se cesta spravila, bylo uhlí dražší. Někteří občané se snažili sušit otavu ale nebylo to možné, spíše hnila a obilí bylo zelené, když jindy ten čas bylo přede žněmi; 22. dokonce padal sníh.
28\. výzvy předsedy Občanského výboru, aby přišli zakrýt vodovod nad bývalé č. 34, uposlechlo
5 občanů z nichž 3 ho vůbec nepotřebovali a 2 přijíti mimo ně byli vnuci minulý rok zemřelého
Bohuslava Večerníka, 14 letý Jiří Šteidl a mladší Milosl Holý z Vysokého.
30\. po celonočním dešti pátou hodinu přišlo co se už řadu let nestalo a to hrozná bouřka s větrem a tolika kroupami až bílo zůstalo což pod střechami a žlábky přes poledne a někde až do večera vydrželo. Nať u bramborů povalená a prosekaná, u zelí listy nejen prosekané ale zuražené, cesty probrané, také oves asi o jeden výsevek povytlučený a od kravína tekla hnojnice cestou nejen k pomníku a na silnici ale i na druhou stranu k č. 79 a 19.

4\. srpna na zakrývání vodovodu jich přes všechno vyzývání přišlo jen 7 a to zas ti samí co jindy. 5. o vysocké letní pouti která byla bez muziky ale bez pranice né, bylo skoro zima; nať u bramborů po těch kroupách a ostrým sluncem po přeháňkách žloutla a hynula a tak se i brambory kazily a bylo jich méně.
14\. umřel v jilemnické nemocnici 79 letý staroveský rodák z č. 64 Stanislav Čivrný soukromě hospodařící zemědělec ve Vysokém ale vyučený krejčí.
17\. zahájil požnutím ječmene Josef Janoušek ve Staré Vsi žně a jeho soused Šalda dosikl teprv
20\. seno které uklidil 1. září.

25\. dopoledne poslední zakrývání vodovodu u č. 76 na kterém byl: předseda Svatý, Albrecht č. 65, Večerník č. 20, Babec č. 26, ing. Přibáň z č. 32, mladý Šteidl a dva bratři Polouprutští č. 90.
3\. září začínal nový školní rok a ze Staré Vsi jich chodilo do vysocké školy 4. Státní statek zahájil žně 1. září a 6. dokopal Josef Janoušek první ve vsi brambory.
15\. zas už přeháňky deště se sněhem, pod č. 26 ještě dodělávali přítok potoka přes vodovod.
17\. začal Státní statek sklízet brambory s čímž byl hotov 3. října a oves dožal 30. září.
27\. za krásného dne kremace 21. zemřelého 59 letého Jos. Babce č. 47 helkovského rodáka, továrního mistra a bývalého předsedy MNV na níž se se zemřelým pěkně rozloučil Frant. Svatý krom vysockého katolického faráře.
23\. o staroveském posvícení deštivo, mlha tma a že byla sobota před ním pracovním dnem, byla muzika až před mladým posvícením 29. a stejně na ni pořadatelé hasiči prodělali, když ani velitel
nepřišel a 30. o mladém posvícení zas vrácení hodiny na normální čas.


První týden října celý krásný s přimrazky; 4. umřel na infarkt vysocký občan 76 letý zdejší rodák z č. 54, vdovec Bohumil Kobr.
12\. října zemřeli: Anna 67 letá žena Karla Nováka č. 13 v Praze a Emilie 81 letá vdova po Stanisl
Lukšovi č. 12 v jilemnické nemocnici po níž zůstala chalupa č. 12 na Pustině zvaná.
Za zmínku stojí že Státní statek udělal v srpnu asfaltovou staroveskou trhovici od města až na
Vítovo. 20. října dopoledne dobrovolná práce sedmi občanů na správě cesty nad č. 9, 10, 72 a 83. 24.
Jaroslav Večerník poslední ve vsi sklidil zelí, které Vladimír Šalda vůbec nesklidil a ani brambory nedokopal, kopaje je jen tak, jak je potřeboval k jídlu až mu zapadly sněhem.
31\. umřela náhle ve Vysokém 82 letá Pavla vdova po Jos. Tichém dcera Kristyana Čermáka ze
Staré Vsi č. 71.

5\. listopadu udělalo během dopoledne prvně bílo ale přes noc sníh zmizel a 12. prvně zamrzla jednoduchá okna.
13\. večer ve škole besídka s občany na níž předseda MNV z Vysokého, Pičman promluvil o tom co se už udělalo a tázal se občanů co jim chybí; Ladislav Ducháček a předseda OV promítli radu
diapositivů z místa, z východních Čech a z Tater a kronikář přečetl dvaceti přítomným co se událo ve vsi před 90 lety.
Týdny padal sníh a zrovna zas tál a 30. na Ondřeje krásný sluneční den až létali motýli mouchy a kamení se potilo jako v létě a neobyčejně červený západ slunce.
9\. prosince dopoledne hasičská výroční schůze 12 účastníky na níž za vyšší místa byl Vlad Duštíra z Helkovic; pořád takové počasí, že byly i krásné dny a zas deštivo ale sníh né; 11. špláchalo celý den až potok ze břehů vystoupil a vítr vyvrátil u Kvardů velkou jabloň.
13\. odpoledne v Mexiku ve Sklenařicích předvánoční besídka s důchodci Státního statku na níž jich bylo 58 a ze 14 statkových důchodců ze Staré Vsi byli 3 a to: Marie Kvardová, Frant. Nováková
a Jaroslav Večerník.
15\. nastalo pravidelné zimní počasí; 22. večer se blýskalo a 23. zas sníh dotál a teprve 29. zas udělalo poprašek a 30. hodně sněhu napadlo.
Na Štědrý večer uváděla televize ve zprávách betlem Petra Slavíka a jeho tvůrce, což natočili
10\. prosince. Pozůstalost po Boh Večerníkovi obhadnutou dne 7. prosince ujala vdova Marie Večerníková a hned prodala od č. 35 starou stodolu, kterou koupili, prý pro přestavbu na chatu, bratři Miroslav Polák a Josef Polák ze Sadské u Nymburka.
15\. poprvé protahovali silnici kterýž den odpoledne byl ve vysocké divadelní budově koncert pro důchodce v němž předal Miloslav Vodseďálek Kvasnička taktovku novému kapelníkovi Janu Hejralovi; ze Staré Vsi byly pouhé dvě ženské: Frant. Nováková č. 37 a Marie Marková č. 6 a byl to
krásný poslech.
Koncem roku bylo ve Staré Vsi 11 koz, 1 býk, 1 kráva, 1 husa, 26 kuřat, 163 slepic, 14 kohoutů a Státní statek tu měl 121 krav a 140 telat.

Ten rok scházelo Staré Vsi do počtu domovních čísel 99 jen 29, 3 byly nadobro neobývané a 30 jich bylo obydleno jen přechodně.


Ve Staré Vsi dne 4. února 1980

Jarosl. Wečerník


### **Rok 1980**

25\. ledna měl kremaci 55 letý poslední staroveský učitel Karel Farský z Roprachtic jenž zemřel den před synovou svadbou.
V prvním týdnu února padal mokrý sníh až s ním břízy ohýbalo takže se bylo 4. a 5. bez proudu pro přetrhané dráty.
V polou února měla Stará Ves údělek na krvácení z nosu; nejdříve to stihlo Vlastimila Albrechta při natáčení traktoru a když už byl v pořádku, řekl mu dr Kaván že má štěstí že se mu ta krev spustila, jinak že by z toho byl infarkt; 11. to stihlo Fr. Lišku a 13. Jaroslava Nesvadbu. 20. zemřel v Raspenavě 74 letý Václav Pičman tovární dělník a do roku 1945 domkař ve Staré Vsi č. 92 jenž se sem
za I. republiky přiženil k Anně dceři Ant. Večerníka
23\. velmi vydařený hasiči pořádaný sousedský bál na který přišla i skupina Francouzů jsoucích tu ve Vysokém co lýžaří.
29\. kdy byla většina sněhu pryč, bylo ráno znovu bílo a to tak až museli protahovat silnice.
5\. března se šla dvojice pracovnic Sociální péče podívat do č. 72 ale Šalda je nevpustil jenže za nějaký den mu tam vnikly Marie Babcová a Stanisl Vohnutová a vyprávěly mimo jiného že v chlévě
bez dveří měla koza tolik hnoje pod sebou že byla rohy u stropu.
8\. oslavy MDŽ v bývalé škole kde hráli na harmoniky Vlastimil Albrecht a Jos. Babec č. 26, se zůčastnilo 21 osob.

16\. kdy se tu prvně objevili špačci, břehy a meze zas už vytálé kteréž dva dny odbývali bratří Polouprutští č. 90 prohlídku komínů.
18\. navečer ve škole školení CO které odbýval s 11 přijdoucími podplukovník Mach.
19\. na Josefa kteréhož jména tu bylo 6 občanů, byl sníh z většiny pryč; řadu dní tu přeletovalo mračno vran, a špačci také ještě nebyli usazení a přeletovali pohromadě.
23\. umřela v lomnické nemocnici 71 letá Vlasta vdova po Ant. Vacátkovi dcera Jana Petrušky č. 18 po níž ujal dům č. 18 syn Jaroslav Vacátko.
3\. dubna na Zelený čtvrtek byla tak bílo že protahovali silnici a u č. 1 se smekl autobus ze silnice a na
Hranicích druhý a měl štěstí že ho nad tím srázem zadrželi dva patníky a museli ho pásovým traktorem vytáhnout. Ten den pohřeb Vlasty Vacátková jíž u hrobu krom faráře promluvil Fr. Svatý č. 14.
Na Bílou sobotu tu byly dvě svadby a sice Jiřina dcera Jiřího Čermáka č. 93 se vdávala za Ottu
Lamberka z Tábora a ženila se hlavní osoba staroveská, totiž předseda Občanského výboru ing
Pavel Svatý č. 83 s Janou Maštalířovou z Liberce.
Od velikonočních svátků zaveden tak zvaný letní čas to je o hodinu dopředu.
11\. dubna tu začal Státní statek vláčet a někteří lidé uhrabovali louky a sít začal 17.
19\. zemřela v Tanvaldě 77 letá Anna dcera Josefa Ducháčka ze Staré Vsi č. 49 svobodná.
20\. bylo tak, až protahovali silnici, 21. hrozný mráz a 22. padal sníh celý den kterýž den rovnal traktorista Jiří Kadavý buldozerem Volmutovi spáleniště č. 63.
1\. máje prvně ze Staré Vsi žádný průvod nešel ale kdo chtěl, šel do Vysokého sám protože i kdyby všichni staroveští šli, průvod by to nebyl.
23\. dubna před večerem další školení CO jehož se zůčastnilo 9 osob včetně 2 dětí.
3\. května narodil se v jilemnické nemocnici Miroslavu Vodseďálkovi č. 15 syn Martin.
8\. břízy a jiné stromy rozpouštěly kterýž den přiletěli vlaštovky; 9. první tohoroční bouřka kterýž den začal Státní statek ve Staré Vsi krávy pást.
11\. o loukovské pouti když se mnoho záhumenkových bramborů vsadilo, bylo krásně a teplo; rané třešně začínaly kvést ale pro zimu dorozkvetly až 16. kdy ale stejně byla zima, břízy omrzlé,
tráva rovněž a ztrácela se, kterýž den se poprvé ozvala kukačka a 7 občanů zahazovalo přerušovací šachtici vodovodu za Zemanovi č. 84.


19\. kdy Jos. Janoušek první ve vsi sikl trávu ke krmení a ona žádná nebyla, byla odpoledne důkladná bouřka a pěkně popršelo.
22\. pozdní třešně a slívy v plném květu; Vlastimír Lukeš č. 12 kopal přípojku k vodovodu. Jmenovaný se stal po matce majitelem chalupy č. 12
24\. dopoledne zemřel 76 letý roztocký rodák vdovec Jaroslav Nesvadba č. 62 s nímž se o kremaci dne 30. rozloučil jménem občanů Fr. Svatý č. 14. Před Nesvadbem měla kremační obřad 26. náhle
zemřelá 55 letá Anna Nováková z Jesenného č. 96 dcera Bedřicha Polouprutského ze Staré Vsi č. 19 jejíž bratr Josef jsa v nemocnici v Hradci Králové nemohl se ani rozloučení se sestrou zůčastnit.
24\. Zde přes ves terénní motociklové závody o mistrovství Č.S.S.R. z Příchovic na Příchovice pořádané Automotoklubem Příchovice; účastníků bylo 199 z nichž nejvzdálenější byl z Košic. Na
staroveský katastr přejeli z jesenského v Pustých přes potok, Vitošovou cestou na Trhovici a z té
Krčovskou cestou do vsi a za č. 35 a 81 pod bývalou dolení hospodou a nad č. 32 a 31 přes potok pod č. 30, kol č. 47 mezi Vojákovy domy přes kopec dolů, přes Mlynářovo (č 41 a 42) a potok na
roprachtický katastr což se druhý den opakovalo opačným směrem a každý den třikrát. To jaro smrky neobyčejně kvetli; 31. Jof Hrádecký č. 94 první ve vsi začal sušit seno a Vladimír Šalda se
synem poslední ve vsi sázeli rýčem brambory.
První týden června začínaly jabloně kvést a nemohly rozkvést pro zimu; 4. po deštivé noci mráz a po něm odpoledne s bouřkou důkladně popršelo po čemž tráva znamenítě zhoustla a vytáhla se
a 8. na Medarda zde ani nestříklo ale jinde byl až příval.
Po 10. červnu se většinou začalo sušit seno kterýž čas se zde ve Staré Vsi nezvonilo anžto 89 letý
Frant. Vodseďálek č. 75 byl v Liberci s okem do něhož mu při sekání roští vlétl odseček ale vrátil se s okem uzdraveným.
14\. se ženil podruhé rozvedený Bohusl Chlum ml. s Alenou Junkovou z Vysokého. Celé dny hukot od létadel poprašujících lesy proti obaleči modřínovému. Ten čas neustálý hukot od léta del po pracujících lesy proti obaleče modřínové mu a první smrk jenž na tu pohromu zašel byl Marie Pikorové č. 71 nad domem u zahrádky. Jakmile se začalo sušit seno, začalo pršet a to i tak že zůstávalo bílo od krup a seno se odnášelo nedoseklé, aby se dosoušilo ve stodolách takže červen nestál za
nic a červenec byl horší.
30\. června zemřel v semilské nemocnici 68 letý Bohuslav Chlum č. 79 na mozkovou mrtvici; zedník a doposledka neúnavný pracovník o jedné noze, jehož složilo při výměně izolace ve zdi
v přízemí jeho domu, a s nímž se při kremaci krom faráře rozloučil za obec Frant. Svatý.
V té půlce roku bylo ve Staré Vsi v soukromém hospodaření: 11 koz, 1 kráva, 1 býk, 163 slepic,
14 kohoutů, 1 husa a Státní statek tu měl 121 krav a 120 jalovic. Deště s bouřkami i bez nich, mlha, tma, zima, neposečená tráva podhnívala a žloutla, posečená rezavěla a v kůpách hnila a seno mělo
barvu které se říkalo socialistycká, brambory jindy oborané v polou červnu, nebyly v pořádku ani v polou července, a třešně rozpraskané od deště a roztlučené od krup ani ptáci nestáli, potok neobyčejný stoupl a všude bylo tak mokro až to pod nohami mlaskalo.
12\. července večer poutní muzika na které jen tak tak že se neprodělalo a 13. Národní pouť o níž odpoledne obvyklá československá mše a zároveň zádušní za Bohusl Chluma.
15\. byl vnučce kronykáře Večerníka Jiřině Kudrové z Vysokého č. 280 po studiích na lékařské fakultě v Hradci Králové udělen ve staroslavném Karolínu v Praze v 1 1/2 hod odpoledne titul Medicinae Universae doctor.

17\. sice zas zamračené a zima, ale nepršelo a tak Jaroslav Večerník zapřáhl dceru a její dvě dcery a to i tu novou doktorku a oboraly brambory a druhý den si došla Božena Albrechtová č. 65, ježto
Frant. Knížek byl v nemocnici, do Vysokého pro koně a udělali si to také a ještě č. 19 a 75 a další den špláchalo znovu, kterýž den staroveský zájezd do Nového Města, Opočna, Adržbachu a na
Dobrošov.


Poslední týden července nechalo zas trochu sušit seno, na Annu kteréhož jména tu byla jedna osoba, kdežto Marií přec jen 12, postříkalo. Majitel domku č. 70 dělal přípojku vodovodu ze šachtice nad č. 86 a ještě to léto to samé Vlast Lukeš č. 12. Mnozí když shnilé seno uschlo, spálili ho. Lípy
kvetoucí jindy první týden července, kvetly teprv v prvním týdnu srpna;
3\. srpna o vysocké pouti byl žár až se hlava točila kterýž den zemřel v Novém Boru 66 letý Frant.
Doubek bývalý zdejší obecní tajemník po němž a po Stanislavu Lukšovi tu zbyla památka, skoro všecky obecní pozemky vysázené kanadským topolem.
8\. ujali manželé Karel Novák a Růžena Nováková bytem v Praze od otce Karla Nováka dům č. 13 u Pátku s tím co z něj nedosti zbylo. Brambory na tom byly uboze ale nejbídnější měl Jos. Babec
č. 25 na dílci drah mezi cestami Krčovskou a Čermákovou.
Začínala se sušit otava ale ještě stálo dosti sena a to Vladimíra Šaldy a celé řady rekreantů. Ti hlemýždi s budkami zde před lety vůbec nebyly ale asi před 50 lety se začali šířit od Hranic a 1980
byli už až u továrny.
16\. žár kterýž den poslední dobrovolná práce na vodovodu, na zasypání přerušovací šachtice za
Zemanovi na níž přišli: předseda občanského výboru, Svatý č. 14, Babec č. 26 a 76 letý Večerník č. 20 nad kteréž práce jich chodilo čím dál méně ale materiál se ztrácel.
Ten měsíc a sice prvního, odstraněna poslední došková střecha ve vsi a sice na stodole č. 26 Jos.
Babce v kteréž byl také před lety poslední hliněný mlat.
Jestli se celé léto pro zimu nikdo v nádrži pod školou koupat nemohl, tak si to v srpnu v těch žárech vynahradili.
Poslední majitelky po roce 1945 zbořeného domku č. 58 Anny Polouprutské, vnuk Ladislav
Dachs, na tom místě stavěl chatu.
21\. odpoledne lijákové přeháňky s ohromným větrem, který ulomil u Vláškova (č 48) javoru zas jeden vrch.
1\. září začínala škola do níž do Vysokého jich ze Staré Vsi chodilo 6 a večer téhož dne v bývalé škole přednáška lékárnice Hubertové o léčivých bilinách kterouž si přišlo poslechnout 19 osob. 8. dělal Frant. Svatý soupis ovocného stromoví ve vsi a shledáno jabloní zimních 153, ostatních 89,
hrušní 55, ořechů 21, třešní 51, višní 20, slív 24, švestek 91, rybízu 106 s angreštem 128 s výjimkou těch jabloní a hrušní po předloňských mrazech schnoucích a těch nebylo málo. 17. začal Státní
statek nad č. 15 žnout žito a 22. zahájil sklizeň bramborů kterouž doklidil 7. října.
28\. na sv. Václava a o staroveském posvícení jenž bylo bez muziky, bylo po přimrazku krásně.
Prvních deset dní října chladno s velkou oblačnosti a slabými srážkami, potom deště důkladné a zima a v polou říjnu teplo a srážek málo; 16. odpoledne padaly s důkladným lijákem a bouřkou,
při neobyčejném žlutu, kroupy; 20. po noci prvně bílo a padal sníh dál ale že odpoledne svítilo slunce, sníh stál.
20\. po 12. týdnech nemoci za kterých jí zastupovala Marie Babcová č. 26, se ujala zas vedení rozdělovny koral Eva Zemanová z Jesenného kterýž den ukončil Státní statek pro sněžení, pastvu dobytka a ten samý den byla trojice Oldřich Pacák a VěraVodseďálková z Vysokého a naše Marie Baxová v č. 72 na anonimní dopis poslaný na MNV do Vysokého „nenechte manželi Šaldovi, o něž se syn vůbec nestará, umřít hladem!“ Oni by je tam nevpustili, ale Babcová tam vlezla odshora oknem
bez okna a otevřela a shledali 77 letého hospodáře nemohoucího chodit a jeho 51 letou ženu Lydii na špinavém pelechu nadávající jim a po další návštěvě Babcové a dra Kavána, odvezli Šaldu zatím
do nemocnice a jeho ženu do blázince do Kosmonos ze světnice kde měli záchod v kbelíku a ona měla dlouhé drápy a do vlasů by jí nikdo hřebenem se nedostal ale bez jejího řvaní „vrahové“ se to
neodbylo a jejich 28 letý syn u toho ani nebyl. A když se starý koncem roku v nemocnici trochu posebral, nepřivezli ho už do toho brlohu, nýbrž k Bartoničkovým do Třiče, kde měl mladý Šalda
družku a dceru.


29\. neobyčejné teplo, v noci se blýskalo a 31. mezi sněhovými přeháňkami, prosvítalo slunce.
1\. listopadu po hrozném mraze krásný den ale ostrý vítr, prvně zamrzlá okna a voda venku zmrzlá a mnoha lidem zmrzlo zelí ve stodolách a síních.

Ten den sčítání lidu, u nás sčítacím komisařem Frant. Svatým a napočítáno přítomných obyvatel
102 a stálých 98.
2\. mráz větší jenž ani v poledne nepovolil až stromy trhalo tím spíše že měli ještě mízu majíce posud listí zelené a od té doby začaly už mrazy, příprášky.
5\. prvně pohazovali kluzkou silnici solí, 8. už bylo sněhu jako v zimě a že bylo listí na stromech, oklepávali lidé ovocné, aby je sníh nerozlámal.
12\. prvně protahovali silnici načež 17. byl sníh úplně pryč a až 30. o pravé vysocké pouti byl zas znovu sněhový poprašek a 5. prosince, kdy už zas bylo sněhu více, byla první foukanice která orvala
to listí s jabloní ale na některých zůstalo do konce roku, 27. listopadu po mraze krásný den a odpoledne okolo slunce duhový kruh. 18. hasičská výroční schůze s 11 účastníky v níž většina funkcí ponechána dosavádním osobám.
9\. prosince rovněž v bývalé škole výroční schůze Jednoty za účasti 25 členů a 11. odpoledne v hostinci Mexiko ve Sklenařicích předvánoční beseda s důchodci Státního statku na níž přišli ze
Staré Vsi 3.
Do Vánoc mlha, tma, mokrý sníh jenž skoro stál, takže na Štědrý den byl na cestách odkrytý led a Vánoce měla tentokrát Stará Ves bez stromku republiky.
Ten rok na jaře musel už pro nemožnost 77 letý Vladimír Šalda nechat hlídání ve staroveském kravíně a přebral po něm tu službu stejně starý Jos. Knob, bývalý ředitel školy z Vysokého, jenž toho
v říjnu nechal a nastoupila zaň na to 33 letá Olga manželka agronoma Václ. Šulce z Vysokého.
Poslední dny prosince mlha, tma, kluzké cesty. Koncem roku měli chovatelé ve Staré Vsi 1 krávu,
1 býčka, 11 koz, 1 husu, 177 slepic, 15 kohoutů a 12 kuřat a Státní statek zde měl: 121 krav a 12 jalovic a 14 včelstev.
Bylo zde 29 televisorů z čehož 3 barevné a to v č. 27 u Václ. Žitného, v č. 65 u Vlastimila Albrechta a v č. 83 u Karla Svatého.

Ve Staré Vsi bylo 11 aut, 11 garáží, 19 koupelen, 38 vodovodů a 10 ústředních topení.
Před 100 lety 1880 měla Stará Ves ještě 465 obyvatel, v roce 1910 už jen 420 a roku 1980 = 102.


**Co se obydlenosti domů** tyče bylo to podle těch třech sčítání.
Č. 1 – 1880 = 4, 1910 = 4, 1980 = 4,
Č. 2 – 1880 = 6, 1910 = 2, 1980 = nestálo
Č. 3 – 1880 = 4, 1910 = 6, 1980 = obýváno přechodně
Č. 4 – 1880 = 10, 1910 = 5, nestálo
Č. 5 – 1880 = 3, 1910 = nestálo
Č. 6 – 1880 = 6, 1910 = 3, 1980 = 1
Č. 7 – 1880 = 4, 1910 = nestálo
Č. 8 – 1880 = 9, 1910 = nestálo
Č. 9 – 1880 = 4, 1910 = 10, 1980 = 6
Č. 10 – 1880 = 10, 1910 = 5, 1980 = 4
Č. 11 – 1880 = 7, 1910 = 2, 1980 = obýváno přechodně
Č. 12 – 1880 = 2, 1910 = 6, 1980 = 2
Č. 13 – 1880 = 9, 1910 = 3, 1980 = 1
Č. 14 – 1880 = 5, 1910 = 5, 1982 = 2
Č. 15 – 1880 = 5, 1910 = 4, 1980 = 6
Č. 16 – 1880 = 7, 1910 = 4, 1980 = 1


Č. 17 – 1880 = 5, 1910 = 6, 1980 = 2
Č. 18 – 1880 = 3, 1910 = 8, 1980 = obýváno přechodně.
Č. 19 – 1880 = 7, 1910 = 9, 1980 = 4
Č. 20 – 1880 = 8, 1910 = 4, 1980 = 2
Č. 21 – 1880 = 4, 1910 = 7, 1980 = nestálo
Č. 22 – 1880 = 3, 1910 = 3, 1980 = obýváno přechodně.
Č. 23 – 1880 = 10, 1910 = 5, 1980 = obýváno přechodně.
Č. 24 – 1880 = 9, 1910 = 8, 1980 = obýváno přechodně.
Č. 25 – 1880 = 4, 1910 = 6, 1980 = 1
Č. 27 – 1880 = 6, 1910 = 3, 1980 = 3
Č. 28 – 1880 = 10, 1910 = 5, 1980 = obýváno přechodně
Č. 29 – 1880 = 2, 1910 = nestálo.
Č. 30 – 1880 = 6, 1910 = 3, 1980 = obýváno přechodně.
Č. 31 – 1880 = 9, 1910 = 5, 1980 = 2
Č. 32 – 1880 = 4, 1910 = 2, 1980 = obýváno přechodně
Č. 33 – 1880 = 6, 1910 = 4, 1980 = nestálo
Č. 34 – 1880 = 4, 1910 = nestálo.
Č. 35 – 1880 = 4, 1910 = 4, 1980 = 1
Č. 36 – 1880 = 5, 1910 = nestálo
Č. 39 – 1880 = 5, 1910 = 2, 1980 = nestálo
Č. 40 – 1880 = 5, 1910 = 4, 1980 = nestálo
Č. 41 – 1880 = 6, 1910 = nestálo
Č. 42 – 1880 = 3, 1910 = 2, 1980 = obýv. přechodně.
Č. 43 – 1880 = 6, 1910 = 4, 1980 = 1
Č. 44 – 1880 = 4, 1910 = 6, 1980 = nestálo
Č. 45 – 1880 = 3, 1910 = 3, 1980 neobýváno
Č. 46 – 1880 = 4, 1910 = 5, 1980 = 1
Č. 47 – 1880 = 7, 1910 = 6, 1980 = 2
Č. 48 – 1880 = 3, 1910 = 3, 1980 = neobydleno
Č. 49 – 1880 = 6, 1910 = 11, 1980 = 4
Č. 50 – 1880 = 5, 1910 = 6, 1980 obýv. přechodně.
Č. 51 – 1880 = 7, 1910 = neobydlený, nestálo
Č. 52 – 1880 = 5, 1910 = 4, 1980 = nestojí
Č. 53 – 1880 = 10, 1910 = 11, 1980 = obýv. přechodně
Č. 54 – 1880 = 9, 1910 = 8, 1980 = 2
Č. 55 – 1880 = 5, 1910 = 3, 1980 = 2
Č. 56 – 1880 = neobydlený, 1910 = 6, 1980 = obydl. přechodně
Č. 57 – 1880 = 9, 1910 = 7, 1980 = obydl. přechodně
Č. 58 – 1880 = 5, 1910 = 12, 1980 = nestálo
Č. 59 – 1880 = 9, 1910 = nestálo
Č. 60 – 1880 = 4, 1910 = 7, 1980 = 1



Ve Staré Vsi dne 26. ledna 1981

Jarosl. Wečerník


### **Rok 1981**

Dne 1. ledna od půlnoci hřmělo, mnoho sněhu připadlo a foukalo s ním a blýskalo se ještě po tři noci a 4. byla ta spousta sněhu na vodě. 5. mrazivá foukanice dělala návěje a na hladké silnice se
smekl autobus jedoucí po vsi dolů a urazil u č. 62 hoření roh lomenice a 26. v noci bouřka zas. 10.
odvezli 81 letou vdovu Marii Jandovou č. 96 do ústavu choromyslných kde ještě týž rok umřela.
12\. dostal Jaroslav Večerník Čestné uznání od Národopisné společnosti v Praze co její dopisovatel. Koncem ledna zas kontumace psů skrz nějakou v Jablonci nad Jiz zastřelenou vzteklou lišku.
31\. se v Liberci vdávala 20. letá Zdeňka prostřední dcera Zdeňka Kudra z Vysokého a vnučka staroveského kronikaře Večerníka za Jindřicha Povu z Liberce.
7\. února dopoledne 10 občanů odkrylo vodovod pod dolením Krčovím kde pro slabé podložení a těžké přikrytí přelomilo trubku takže voda utěkala, že kravín i občané byli několikrát bez vody
a dolení konec vsi nadobro a tak to po neděli spravili.
14\. oslavili manželé Jaroslav a Marie Večerníkovi ze Staré Vsi č. 20 na Městském Národním výboru ve Vysokém a u dcery Drahomíry Kudrové 50 let trvání svého manželství za přítomnosti dcery, zetě, dvou vnuček svobodných a jedné vdané s manželem.
5\. března odpoledne tu měl ve škole kapitán Hrubý školení C.O. kterýž den se narodil Jiří, syn
Jiřího Čermáka ml. č. 93.
10\. začaly s deštěm meze a břehy vytávat, kterýž den umřela v Kosmonosích 82 letá Marie vdova po Jos. Jandovi č. 80 roz. Pluchová s Vojtěšic známá z mládí z Vojákova mlýna co Mařikovský andílek po níž zůstal domek č. 96 bývalá to Jandova pazderna, který zdědili podle poslední vůle její
příbuzní ve Vysokém s bytem 77 letého Frant. Štěpánka ze Sklenařic.
11\. lilo tak až potok tak stoupl až všechny mostky po vsi byli pod vodou, mezi č. 49 (starou školou) a 57 potok vyhnuv se mostku, vyrazil při břehu jak někdy před vystavením mostku v 50 tých letech minulého století tekl a hnala se voda cestou a obtekouc č. 57 teprv do pravého koryta vtekla,
kterýž den také hřmělo.
12\. přiletěli špačci, voda ve sklepích a místy v chlebech, sněhu mnoho ubylo a na roztálých místech byla plíseň; 13. potok trochu opadl ale k čemu po něm byla za č. 57 cesta a 14. po poledni hřmělo.
21\. odbýval velitel Šída a Vlastimil Albrecht po většině Hrubé Strany a Otakar Polouprutský a Jaroslav Večerník v dolenci a na Malé Straně prohlídku komínů.
30\. sníh nadobro pryč, začalo se s uhrabováním luk a Státní statek začal smykovat a hnojit pastviny. Včelaři pokud tu jací byli, naříkali na hynutí včel a že to je tím že není jejich první pastva, jívové kočičky.
1\. dubna začal Státní statek vláčet pole pro jarní setí; kterýž den vedoucí prodejny Jednoty Ladislav Kobr ještě dopoledne prodával ale jeho žena už mu počítala, že špatně viděl a třásly se mu ruce a odpoledne zavřel krám ale do nemocnice odepřel jít a staroveští byli nuceni jít na nákup do Vysokého. Po sněhu ani památky.
8\. po přimrazku teplo a v noci bouřka, louky se zelenaly a uhrabané nebyli.
9\. v 5 hod. odpoledne zde v bývalé škole měl Vlastimil Duštíra s Helkovic školení CO za účasti
21 osob. 16. na Zelený čtvrtek po přimrazku sněhové přeháňky kterýž den odpoledne zde byla prvně pojízdná prodejna Jednoty u stodoly č. 18.
Bílá sobota byla opravdu bílá, voda zamrzlá. Na úklid kolem školy se dostavili jen: předseda
Občanského výboru, velitel hasičů a 82 letý Josef Babec č. 25. A na Velkou neděli se trousil sníh celý den. Státní statek a okolní JZD zaorali mnoho ozimů na nichž byla po spoustě sněhu plíseň
a od mrazů přetrhaných a od větru sežraných. Voda se ztrácela, pole byla přeschlá. Státní statek měl zaseto a sklízel brambory a 23. sněhu jako v zimě a v neděli 26. se něco záhumenkových bramborů nasázelo. 29. zas sněhu jako v zimě a 30. po deštivé noci špláchalo dál, mlha a tma.


2\. května po hrozném mraze stojatá voda zmrzlá: tráva káravá, sníh se sypal. 5. začal staroveský kravín pásti. 7. dosázel Státní statek brambory kterýž den se tu poprvé ozvala kukačka a v noci
umřela v č. 47 u dcery Anny Babcové 91 letá Františka vdova po Frant. Dlabolovi, dcera Frant. Nováka č. 76.

10\. o Loukovské pouti krásně, rané třešně začínaly kvést a ty dva dny se většinou záhumenkové brambory dosázeli, jmenovitě č. 20 a 75 a 10. konečně také měl nasázené brambory Babec č. 25 jenž
sázíval ve vsi první a nad ním se po dlouhém prošení smiloval, né Ladislav Jandura ale Boh Nesvadba ze Třiče, u něhož měl Jandura koně.
13\. žár a odpoledne důkladná bouřka s lijákem, třešně v plném květu a přiletěly vlaštovky.
15\. Josef Janoušek č. 9 první ve vsi síkl trávu ke krmení. 16. slabě zamračené a po bouřce zima a odpoledne čtvrtou hodinu hrozná bouřka s dvojím návalem krup až bílo zůstalo a někde i do noci
vydržely a uhodilo do toho 100 letého smrku u staré cesty nad starou školou č. 49 jejž důkladně oloupilo.
22\. Josef Janoušek první ve vsi začal sušit seno. Jabloně kvetly velmi málo a že poupata zmrzla, květ zrezavěl a opadal. 27. zas kroupy. 30. se začala sázet hlavatka.
1\. června krásně až žár, to už jich více začalo sušit seno, trávu hodně popotáhlo do výšky ale nezhoustla takže nebyla starost o místo k rozklepaní. 5. postavil Karel Novák č. 13 na místě své bývalé stodoly prkennou garáž za pomoci Adolfa Nováka č. 87.
A 5. volby do všech zákonodárných sborů jenž se odbývaly v bývalé škole. Volební komise byla:
Ladislav Ducháček předseda, Frant. Svatý, Vlastimil Albrecht, Marie Janoušková a ing Pavel Svatý jenž však přítomen nebyl jsa na zájezdě v Rumunsku. Všech voličů bylo 77 a ze Staré Vsi kandidovali do MNV ve Vysokém: Lidmila Haasová, Vlastimil Volmut a Václav Šída. Stále deštivo.
15\. raných třešní mnoho nebylo a ještě je špačci zrovna sežrali, tráva dešti přivalená, zralá a na sečení tvrdá a v ní plno krtičin zima, mlha, tma; 20. vydařený staroveský zájezd na Hlubokou, Kozí
hrádek, Budějovice, Tábor kde bylo lepší počasí než u nás.
23\. dopoledne v rozdělovně v č. 18 schůze navlékačů koral na níž byl zástupce závodu ze Zásady stran toho že majitel č. 18 Jaroslav Vacátko, také zaměstnanec skla z Jablonce nad Nisou, dal závodu
na tu místnost do srpna výpověď, vedoucí rozdělovny o tom ani neuvědomiv.
24\. odvezli Vladimíra Šaldu st ze Třiče do domova důchodců v Rokytnici nad Jizerou.
Koncem polovice roku bylo ve Staré Vsi 156 slepic, 14 kohoutů, 30 kuřat na chov, 1 husa (v č. 77),
11 koz, 7 býčků integračních to je smluvních, kteří vykrmováni na plnění dodávek jatečného dobytka pro Státní statek a 1 kráva záhumenková v č. 27.
Červenec mnoho bělásku a mšice na zeleninė. Deštivo dál; 11. krásně až žár, večer vydařená poutní taneční zábava a 12. o staroveské Národní pouti odpoledne, tam kde byla večer muzika,
československá mše, kterýž den zdvíhali vazbu na přistavěném domě č. 19 Josefa Polouprutského tesaři z Jablonce nad Jiz za vedení mistra Rudolfa Jarého a zednické práce stavebníkovi vedl jeho
neteře manžel Jaroslav Šťastný z Liberce a stavěl už také vyučený zedník Jos. Polouprutský ml. č. 19.
Třešně byly ten rok tak tři na jednom stromě. 77 letý Frant. Štěpánek ze Sklenařic dav se dohromady s o 5 let starší Marii Jandovou, nemálo na její domek č. 96 naložil a ona mu ho také chtěla odkázat, což on odmítl s výjimkou bytu, z důvodu že by po něm jednou dědila jeho rodina, která že
prý se k němu nezachovala, jak on si to představoval. A tak to odkázala rodině své sestry provdané za Petra Krafka ve Vysokém a když ti to teď chtěli prodat, sháněl Štěpánek podpisy sousedů na to,
že ty opravy na domech platil sám maje na koupený materiál potvrzení: a koupil ho Jindřich Chaloupek z Mladé Boleslavi.
Deštivo dál, potok velmi stoupl; 22. na Maří Magdalenu kteréhož jména tu bylo 12 osob byla hustá mlha; 24. v 10 hod. večer dvě bouřky s lijákem až elektrika dvakrát zhasla a 26. o sklenářské
pouti na Annu kteréhož jmena tu byla stále bydlívší jedna osoba, ale ten čas náhodou tři, hustá


mlha až tma. Jestli některá jabloň ovoce měla, a těch mnoho nebylo, tak to bylo tak tři jablka na jednom stromě.
2\. srpna o vysocké pouti ráno husté přízemní podymí, den slušný ale celou noc se blýskalo a bouřilo a v 11 hod. 2 lijáky s hromobitím; při prvním padaly kroupy jako velké ořechy, mládiče stromů otlučené, nať u bramborů přitlučená a otlučená, zelenina prosekaná a listy od ní osekané a u obilí
výsevek vytlučen a také nějaká okna přitom za své vzala a místy pod okapem ještě ráno shrnuté kroupy byly.
9\. žár, mračilo se a pátou hodinu odpoledne hrozná bouřka bez deště až byla porucha s elektrikou takže v kravíně skončili směnu až v 1 hod. po půlnoci.
10\. na Vavřince deštivo s mlhou a slunce neprohlídlo celý den což je špatná předpověď na celý podzim a 24. na Bartoloměje mezi deštěm slunce, od čehož ráno na západě duha o čemž je pranostyka že když je hezky, kdyby si dal sedlák jednu ruku do kapsy, ještě sklizeň a podzimní práce dobře dokončí a prší li, kdyby měl deset rukou, nedodělá to ještě.
Žně Státního statku ten rok začaly 18. srpna a skončili 16. září a záhumenkové žně zahájil 29. srpna požnutím pšenice Václav Albrecht č. 75, zima.
1\. září jich začalo na ten rok ze Staré Vsi chodit do školy 8; mnozí záhumenkáři začali kopat brambory do sklepa, aby jim je myši nedožrali.
4\. umřel v trutnovské nemocnici 55 letý Frant. Kobr rodák z Dušnice jenž se přiženil do Staré Vsi č. 77 k Marii dceři Antonína Kobra jehož rod sem přišel 1812 z Brna nad Jabloncem.
5\. první přimrazek kterýž den a druhý byly zas na Vojákův kopec nějaké motociklové závody.
13\. o vysockém a třičském posvícení vlaštovky pryč a začínalo žloutnout listí ale deště to žloutnutí zarazily a 20. o sklenařském posvícení přeháňky a až tma.
27\. o posvícení bez muziky bylo krásně ale vítr; u Večerníka č. 20 dokopali brambory a sklidil oves. S ozimím setím začal Státní statek 7. září na Krčovském a Novákově nade vsí a na Vláškově

bylo řiště po žních zelené od vytlučeného zrní od krup a také od toho že bylo žito než ho požali, přezralé.
6\. října zvolení do Občanského výboru: Otakar Polouprutský č. 90, Josef Polouprutský č. 19, Jiří
Čermák ml. č. 93, Václav Šída č. 9, Frant. Svatý č. 14, Marie Babcová č. 26, Lidmila Haasová č. 65 a ing Pavel Svatý č. 83.
11\. o roprachtickém posvícení, mlha, od půlnoci špláchalo, na celý den bouřilo přičemž se trousil sníh na což se hodí pranostyka „v říjnu li blýská, je zima a v zimě pak plíská“.
18\. o jesenském posvícení hustá mlha a tma, několikrát zahřmělo a co blesků; zdálo se že listí brzo spadne a ono dešti přestalo žloutnout a nepadalo; 23. ráno na střechách první připrášek sněhu. 24. dopoledne jeden z majitelů staré stodoly 35 Josef Polák jel do Vysokého, v Kostnici nezvládl
řízení, sjel ze silnice do háje kde převrhl auto a zlámal si ve dvou místech ruku. Ta stará stodola č. 35 byla zatím předělaná na rekreaci; kolna pod dolní lomenicí odstraněna, ve stěnách a v lomenicích
okna a zrovna tak byla předělaná stodola č. 42 a na místě po roce 1945 zbořeného č. 58 byla postavena rekreační chata.

25\. o stanovském posvícení po jasné noci první důkladný mráz, prvně zamrzlá okna a 28. se začal sypat sníh až bílo zůstávalo; 30. a 31. nepršelo ale lilo a byla tma. A tak ten předpověděný pěkný říjen
byl vlastně ošklivý jako všechny předešlé měsíce a rovněž pranostyka neuhodla to zimní pliskání.
6\. listopadu při hrozném větru mezi slunečnem přeháňky až bílo zůstávalo, odpoledne dvakrát zahřmělo, při západu slunce neobyčejně žluto; 7. ráno důkladně bylo a zas přeháňky ale sníh nestál,
kterýž den se poslední záhumenky zruchaly.
14\. přes noc mnoho sněhu připadlo že ho bylo jako v nejhlubší zimě a prvně protahovali silnici;
19\. pršelo, tma, ta spousta sněhu na vodě, 21. sníh skoro pryč, 23. po něm ani potuchy a na lukách plno krtičin.


22\. dopoledne hasičská výroční schůze za účasti 16 členů v níž čten dopis Vladisl Polouprutského st. že po 40 letech ze sboru vystupuje pro projev nedůvěry. Funkcionáři zůstali staří a za vysocké ústředí tu byl Alfred Adametz.
25\. po noci zas nový sněhový poprášek a sypalo se dál a foukalo s ním, 26. přes noc mnoho sněhu připadlo a padal dál a 27. padal mokrý a nakonec pršelo, 28. už zase břehy vytálé a 29. o pravé vysocké pouti po jasné noci prorazilo slunce mlhu a chvílemi se trousil sníh s nímž 30. foukalo
kterýž den umřel v jilemnické nemocnici kde byl od včerejška 51 letý Jiří Čermák st č. 93 jemuž pro nemohoucnost zvoníka, odzvonil Josef Babec č. 25 a že měl pohřeb, a hrobař Josef Novotný asi před
týdnem umřel, musel vykopat hrob Čermákův syn a dva zeťové. Ten podzim se byla na své rodiště podívat 67 letá vdova Anna Hrádecká z Bílého Kostela, dcera Frant. Zemana č. 84 a litovala, že to
prodala.
4\. prosince hodně sněhu připadlo a 5. mnoho a v neděli 6. mlha, tma a sníh padal dál kterýž den odpoledne v 16 hod. měla zdejší Osvětová beseda v bývalé škole přednášku s promítáním diapositivů ing Svatého z Krkonoš a Rumunska a Ladisl Ducháčka st z předloňského zájezdu, hlavně
z Chrudimi, na což se jich přišlo podívat 20 a mohlo jích být vice ale zavinil to sníh který mnozí shazovali se střech a prohazovali cesty k silnici a od domu k domu a v Hlavatištích rozbořil sníh
dům tak zv Zámečníkovo zvané tak od toho, že to měl před 100 lety Antonín Šmíd ze Staré Vsi č. 30 zámečník jako jeho staroveští bratři v č. 30 a 46, dnes majetek Marie Šikulové družky Ladislava
Jandury.
10\. odpoledne měl vysocký Státní statek v hostinci Mexiko ve Sklenařicích předvánoční Besídku se svými důchodci na níž se Staré Vsi byl pouze Josef Šmíd č. 46. A 21. slavila v Mexiku Živočišná
výroba statku splnění dodávky mléka a masa a osazenstvo staroveského kravína dostalo Čestné uznání od Krajského odborového svazu za loňský rok.
Sněhu přes prosinec pořád přibývalo, chvílemi zvlhl, tu s ním zas profoukalo a zas pomrzlo a to hodně až lezl mráz skrz zdě; na Štědrý den mlha, tma, slunce se neukázalo celý den a 28. krásný
den, ale trochu větrno a více mrzlo a 30. mezi návaly husté mlhy svítilo slunce, sníh byl změklý a zapad slunce byl neobyčejně žlutý.
29\. zemřel Frant. Vodseďálek č. 75 jemuž by bylo 1. února 1982, 91 roků, vyučený holič kteréž řemeslo i při zemědělství poprovozoval a to už v č. 23, kde se ženou bydleli než č. 75 koupili, předposlední účastník války 1914 – 18, za I. republiky člen staroveské kapely co houslista a jeden z posledních sedmi bývalých sedláků. Před časem v síni upadnuv, odřel si nohu což prý byla příčina
smrti. Nejstarší občankou po něm byla jeho 90 letá žena Lidmila. Zemřelý byl také obecním zvoníkem po Karle Večerníkové č. 24 a teď tu funkci po něm převzal 83 letý soused Josef Babec č. 25 jenž mu také odzvonil. Koncem roku bylo ve Staré Vsi krom Státního statku: 1 kráva (v č. 27), 1 jalovice,
5 býčku integračních to je statkových u záhumenkářů na dokrmení, 11 koz, 1 kozel (v č. 20), 168 slepic, 13 kohoutů a 16 kuřat.


**Obydlenost staroveských domů ve třech sčítáních lidu**


Č. 61 – 1880 = 6, 1910 = 6, 1980 = 0
Č. 62 – 1880 = 5 1910 = 2 1980 = 0
Č. 63 – 1880 = 4, 1910 = 9, 1980 = 0
Č. 64 – 1880 = 4, 1910 = 9, 1980 = 0
Č. 65 – 1880 = 4, 1910 = 9, 1980 = 6
Č. 66 – 1880 = 2, 1910 = 3, 1980 = 0
Č. 67 – 1880 = 12, 1910 = 2, 1980 = 0
Č. 68 – 1880 = 4, 1910 = 5, 1980 = 0


Č. 69 – 1880 = 5, 1910 = 5, 1980 = 0
Č. 70 – 1880 = 5, 1910 = 2, 1980 = 0
Č. 71 – 1880 = 6, 1910 = 5, 1980 = 1
Č. 72 – 1880 = 7, 1910 = 5, 1980 = 3
Č. 73 – 1880 = 5, 1910 = 6, 1980 = 1
Č. 74 – 1880 = 0, 1910 = 2, 19 80 = 0
Č. 88 – 1880 = 9, 1910 = 0, 1980 = 0
Č. 89 – 1880 = 6, 1910 = 4, 1980 = 0

C 90 – 1880 = 8, 1910 = 2, 1980 = 5
Č. 91 – 1880 = 4, 1910 = 3, 1980 = 0
Č. 92 – 1880 = 3, 1910 = 4, 1980 = 0
Č. 93 – 1880 = 4, 1910 = 4, 1980 = 8
Č. 94 – 1880 = 4, 1910 = 2, 1980 = 0
Č. 95 – 1880 = 11, 1910 = 5, 1980 = 0
Č. 96 – 1880 = 5, 1910 = 0, 1980 = 0
Č. 97 – 1880 = 0, 1910 = 4, 1980 = 0
Č. 98 – 1880 = 0, 1910 = 4, 1980 = 2
Č. 99 – 1880 = 0, 1910 = 0, 1980 = 0


Č. 61 po roce 1945 zbouráno; č. 62 roku 1980 obydleno přechodně; č. 63 v roce 1974 vyhořelo a už nepostaveno; č. 64 při posledním sčítání obydleno přechodně; č. 66 rozbouráno; č. 67 rozbouráno; č. 68 obydleno přechodně; č. 69 rozbouráno; č. 70 obydleno přechodně; č. 74 v roce 1880 neobydleno a v roce 1980 už nestálo; č. 76 neobydleno; č. 77 obydleno přechodně; č. 77 neobydleno;
č. 80 vyhořelo a už nepostaveno; č. 82 je dnešní helkovské které měl roku 1880 občan Adam Šmíd, roku 1921 dáno to číslo na samotu Jaroslava Heváka Kalifornii která však už zase 1980 nestála;
č. 84 obydleno přechodně; č. 86 zrovna tak; č. 88 v roce 1910 neobydleno a v roce 1980 už nestálo; č. 89 rozbouráno; č. 92 obydleno přechodně a rovněž tak č. 94 a 95; č. 97 a 98 přitom prvním sčítání nestála a při posledním č. 97 neobydleno a č. 99 nestálo ani ještě při tom druhém a při třetím
obydleno přechodně.


Frant. Vodseďálek, roku 1981 zemřelý, byl rodák z č. 9 u Hajnů a pocházel z významného staroveského rodu jenž byl držitelem největšího staroveskeho statku „Vodseďálkova“ na Malé Straně, kde je psán v roce 1654, kdy se zakládal I. katastr, Tobiaš Vodseďálek.
Ale již 1625 v době pobělohorské zběhl Matěj Vodseďálek z gruntu Krčovského, dnes č. 26 který byl do roku 1696 bez hospodáře takže stavení už žádné nebylo a lán ladem ležel.
Po Tobiáši Vodseďálkovi byl na č. 53 syn Daniel Vodseďálek a Jan Vodseďálek, kteří hospodařili společně. Daniela Vodseďálka syn Václav se přiženil do č. 10 u Starů k Magdaleně Hladíkové, schovance Václava Telce, který sám potomků neměl a od něhož ujal půl gruntu Starova, co druhou polovici ujal Pavel Hajna z Jesence, manžel druhé schovanky Kateřiny dcery Václ. Polouprutského
č. 15.

Václav Vodseďálek č. 10 měl syny: Václava jenž vystavěl chalupu č. 7 u sv Jana Nepomuckého, jehož vnuk Václav založil několik nadací a hlavně na dva studenty ze Staré Vsi a jednoho z Vysokého jenž zemřel v tehdejším Tiefenbachu.
Adama jenž se přiženil do Sklenařic k vdově po Kašťákovi a byl ve Sklenařicích rychtářem, jehož potomci se v jedné větvy vrátili do Staré Vsi pod příslotkem Kašťák. Josefa nástupce jenž byl při
roce 1800 rychtářem jehož syn Jan byl posledním rychtářem a prvním představeným (starostou) a syn Frant. farářem u Chcebuzi za Prahou.


Františka jenž vystavěl po roce 1770 nad Kostnici dům č. 55, když dříve pobyl na podruží u bratra Václava v č. 7, a měl syny: Jana krejčího v č. 55, Josefa domkaře č. 50 a prvního tkalce ve vsi,
Pavla domkaře č. 38 a 1, Františka rolníka č. 75 a dceru Marii provdanou za Jos. Polouprutského č. 20.

František Vodseďálek narozený 25. dubna v č. 7 v roce 1762 se vyučil ve Vídni krejčím a už tam někde ho zaujalo divadlo a ještě více nějaké tehdy české v Praze. Krejčoviny nechal přesto že mu
říkali „krejči Čermáků“ a v č. 75 posud staří říkají „u Krejčů“.
Jak přišel k zedničině dnes už nikdo nepoví ale byl i mistrem a tehdejší vrchnostenské úřady ho brali za obhadce co znalce zděných objektů a několik jeho synů bylo zedníky a z nich Frant. rolník
č. 79 byl rovněž zednickým mistrem a tohoto Františka syn Fratiška v č. 79 rovněž, až od toho měl příslotek „polírek“ a byl při roce 1883 starostou obce.
Frant. Vodseďálek st. koupil od Frant. Čermáka půl jeho usedlosti č. 23 u Čermáků a 4. prosince
1804 koupil od něho Čermák zpět půl domu č. 23 a vzal za to na sebe celý výměnek pro otce Josefa
Čermáka a Vodseďálek si na svém vystavěl dům č. 75.
Měl s třemi ženami asi 24 dětí, třetí ho přečkala a také děti nezůstaly všecky jako v té dobė nikde, ale ani hospodářství ani řemeslo, ani rodinné věci ho neodrazily od divadla a to tím hůře že byl
vlastně začátečníkem, že to musel vésti, shánět k tomu lidi i materiál i to co se mělo hráti.
O rodině zapsal jeho syn Frant. v č. 79, jenž byl tehdy trochu kronykářem, nebyl to žadny Vavák ani Dlask ale je dobrá i ta trocha, co zapsal:“měl jsem pradědka z Vodseďálkova statku a prabábu od
Chaloupecků z Vysokého. Dědek měl jméno Václav a bába Kateřina. Dědka jsem měl od Starů z č. 10 a bábu pod vsí Třiči z Kružského mlýna. Dědek jsa jména Franc a bába Marie. Tátu jsem měl
narozeného v č. 10 (v tom se mýlil) a bydlící u svého otce v č. 55 jmenem Franc. Matku první nevlastní jsem měl od Vojáků z č. 46 jmenem Rozálie a druhou matku, to byla má vlastní, pocházela z č. 21 jmenem Anna z chalupy z pod Čermákova statku. Ta zemřela v Pánu stará 35 let, jen okusila manželského stavu 12 let a v těch 12 letech porodila 6 synů. Dva Bůh všemohoucí povolal k sobě
a 4 jsme zůstali na živu. Třeti matku jsme měli z Vysokého Barboru Neťukovou anebo Bednářovu ostrovtipnou v řeči a taky na nás hodně dokračovala. Když ji otec pojímal za manželku měla okolo
19 let. S první matkou co byla od Vojáků (dcera Jakuba Nováka) byl otec 21 let než zemřela a splodili spolu 9 dítek, ale Bůh všemohoucí mezi náma prostředek uďál, povolal je k sobě, jenom dvě sestry zůstaly a ty jsou provdány a 1 bratr na vojně zemřel (v bitvě u Lipska 1813) jmenem Josef
a tak nám odstoupili všichni – pro nás jiný děti plac uďáli. Má máma mě zemřela roku 1818 asi
5 neděl před Vánoci a Martin po ní zůstal, bylo mu tři neděle a táta se ženil hned po Vánočních hodech.

Na tomto místě záznamy mám a vám všem na uznalost dám, že je nejlepší když Bůh všemohoucí nechá jedny rodiče až do smrti, to je na obě strany dobře a pro děti ještě líp a taky takový děti mohou upřímně děkovat Pánu Bohu za to dobrodiní že ním dopřál jedny rodiče až do smrti. Jako
si vemme příklad u nás, my ubozej děti a politovaníhodní a dal pro lítost psát nemohu, rač to poroučím všechno Pánu Bohu.

Kdy a v kterém roce jsme se rodili: já Frant. Vodseďálek 20. 8. 1807, Jáchym se narodil 11. 1. 1809, ten zemřel. Druhý Jáchym se narodil 19. 9. 1811. Ten zůstal. Vít se narodil 28. 11. 1813, Martin se
narodil 28. 10. 1818, Jan se narodil již od 3. matky 3. 3. 1820 ten zemřel, opět Jan se narodil
30\. 1. 1821 ten zůstal. Tomáš se narodil roku 1834 na sv Tomáše. Pavel se narodil 9. 5. 1837. Dcery aneb sestry tu nejsou psaný.
Naše Barbora se vdávala r. 1836 týž rok a ten masopust když se ženil bratr Vít a dostala se do
Benešova, vzala si vdovce Vlacha Podskalí do chalupy č. 234 na semilský půdě.
Naše Kateřina se vdávala 1832 okolo sv Jana Nepomuckého dostala se za Semile do vesnice jménem Hořensko, panství lomnické za Jana Kroupu.


Roku 1833 po všech Svatých bratr Martin odešel do Prahy – doma nad tím živobytím (byl sladovnický) velké zalíbení neměl. A tak byly Vodseďálkovy děti: Frant. v č. 79 a zemřel v Roztokách,
Jáchym v č. 79 a zemřel v č. 18; Josef v č. 75 a zemřel v č. 9; Jan č. 21 a oběsil se v č. 54 na Skále;
Pavel v č. 25, potom č. 95 a zemřel 1916 co mistr v cihelně na Láně; Martin sládek v Praze; Tomáš se r. 1861 zastřelil v Roprachticích u muziky pro holku. Dcery krom těch dvou už jmenovaných byli
ještě: Rozálie provdaná za Víta Polouprutského č. 28, Marie za Josefa Soudila č. 90; Anna za Frant.
Špidlena č. 21.
Frant. Vodseďálek st č. 75 postavil mimo mnoha jiného též obecní zvoničku 1828 a mistrem po něm a ředitelem divadla byl jmenovaný už syn Frant. v č. 79 až do roku 1866 kdy divadlo zaniklo
ale kusy většinou s biblickým námětem už neskládal sám jako jeho otec ale bralo se podle kupovaných tištěných knížek a role hercům rozepisoval ředitel. Frant. Vodseďálek st č. 75 zemřel stár 81 let dne 14. března 1843 a majitelem usedlosti se po něm stal 14 letý syn Josef Vodseďálek za nějž ji
spravovala matka Barbora které bylo 43 let.
Zemřelý měl kromě č. 75 ještě usedlost č. 79 u Holanů, domek č. 21 který zdědil po zemřelé dceři Anně jejíž můž Frant. Špidlen s Příkrého tuto předešel na věčnost, domek č. 25 který koupil a používal ho co pazdernu na zpracování lnu a dům č. 82 ve Vysokém jenž při požáru města 1834
poslední dolů k návsi vyhořel.
Josef Vodseďálek koupil 12. února 1857 od Jos. Kramáře usedlost č. 9 u Hajnů za 2940 zl. a č. 75 od něho koupil už 15. ledna za 2320 zl. Adam Vodseďálek č. 93 pocházející ze sklenářské větve téhož rodu od něhož zas koupil jeho č. 93 soused Frant. Žanta č. 15 a Kramář z č. 9 se usadil ve Zlaté
Olešnici.

Nový majitel č. 9 byl vzorný hospodář, měl první ve vsi ruchadlo; usedlost hodně rozšířil přikoupením pozemku od č. 10 a na vysokém katastru, koupil a rozboural chalupy č. 7 u Chalupenských a č. 8 u Janoušku, dům č. 9 dřevěný a valně sešlý přestavěl 1866 od cihel napálených na pozemku
po odklidném spáleništi domku č. 5 u Roztomilých, který první ve Staré Vsi vyhořel po pojištění a postižený Frant. Vodseďálek nic nedostal anžto to shořelo příliš brzo a smlouva nebyla ještě napsána, jen to bylo ořeknuté. Ono se tam těch cihel nadělalo více až z toho vznikli ty důli dnes zarostlé olšemi a jasany pod silnicí mezi č. 64 a autobusovou čekárnou.
Josef Vodseďálek byl také v 60 tých letech starostou obce a umřel stár 64 let v roce 1892 od pádu s patra rozkrokem na žebřinu. Ženu měl Annu dceru Frant. Heváka č. 62 a měl syna Josefa nástupce a dceru Annu provdanou na Jestřabí. Josef Vodseďálek (II.) měl ženu Marii rozenou Janouchovou z Jestřabí a zemřel 1936 stár 85 roků a měl dceru Marii provdanou za Frant. Janouška z Lumky
u Vojtišice jenž přesimuloval celou válku 1914 – 18 co choromyslný; syna Ladislava listonoše, jenž ze Staré Vsi první padl na stráži v Srbsku 1914; syna Josefa kupce v Tesařově, tehdy v Schenkenhahnu jenž se dal v roce 1945 odsunout co Němec; Bohumila a Karla kteří oba zemřeli v roce 1918
v říjnu na chřipku co vojáci na dovolené a jmenovaného už Františka.
Adam Vodseďálek č. 75 zemřel 1905 stár 77 let co výměnkář u vnuka, syna své dcery Anny, Antonína Koldovského jenž hned jak děd umřel, č. 75 prodal a koupil si č. 1 s obchodem.
Nový majitel č. 75 Koldovského švakr Frant. Housa z č. 26 zemřel 1922 od kopnutí koněm a od vdovy Barbory to koupila Lidmila žena Frant. Vodseďálka č. 23 jenž zatím už měl se sestrou Marii
usedlost č. 9 od otce a č. 75 koupili roku 1936.


Ve Staré Vsi 9. ledna 1982

Jarosl. Wečerník


### **Dodatky k roku 1981**

Před Vánocemi toho roku odvezli do nemocnice 78 letou vdovu Marii Kvardovou která se však již do vsi nevrátila nýbrž se usadila u syna Stanislava ve Vysokém čímž zůstalo č. 73 neobydleno.
V tom roce zemřela Marie Jandová č. 96 jejíž manžel Jos. Janda poslední svého rodu ve vsi, umřel
28\. února 1968. Rod ten nebyl ve vsi příliš dlouho a přišel sem první z nich Ignác (Hynek) Janda narozený 1782 z Jesenného z chalupy pod kolenem selnice pod hořením jesenským mlýnem co
jsou před okny v háji ty haldy po někdejším dobývání železné rudy. Byl truhlář a přiženil se sem
1800 k Marii dceři Václava Pátka č. 13 a na 1/2 Pátkova gruntu kterou ona od otce ujala vystavěli
1817 dům č. 80. Jejich děti byli: Vít nástupce na usedlosti č. 80 a truhlář, Josef jemuž koupil otec od švakra Frant. Pátka vedlejší udeslost č. 13, Václav a Jan truhláři ve Vysokém, Čeněk pekař v Loukově č. 29, vzorný, Podkrajským úřadem chválený představený (starosta) u něhož rodiče v 50 tých
letech umřeli a nejstarši Ignác na Muchově u Loukova a dcera Anna jenž zemřela svobodná v 61 letech.

Vít Janda měl ženu Anežku dceru Václ. Chvaliny z Rybnic č. 53 jenž se po jeho smrti provdala ještě za vdovce Frant. Nováka č. 76. Syn Frant. Janda rolník a truhlář, byl asi třikrát starostou obce
a syn Josef Janda usadil se ve Vídni.
Mezitím vedle na č. 13 Jos. Jandovi nevalně se vedlo; sešlé stavení dřevěné rozbourav, stavěl nové zděné přičemž ho bratr Vít přijal na bydlení a pro všechny připady mu dal do Pozemkových knih
vtělit na č. 80 právo bytu a držení jedné krávy do vystavění vlastního obydlí. A co teď Josef Janda udělal? Rozestavěné stavení prodal Frant. Šaldovi z č. 3 a otravoval v č. 80 ještě bratrova syna. Se
švakrem Koldovským ze Stanového č. 45 měl soud o její věno dosti značné, ktrýž jsa dosti neopatrný, nedal si na ně vystavit kvitanci a sestra jsouc mužem přinucena, odpřisáhla na své zdraví do roka a do dne, že nic nedostala ale dělala si z toho výčitky svědomí a také do toho roku umřela. Po
její smrti se Jos. Janda oženil podruhé s Annou dcerou Jana Nováka č. 55 sebe o 27 let mladši. Sám teď dělal čeledína, na poli a rozvážel chleba u Jana Šmída č. 41 až do vyhořeni mlýna 1892. Syn
Josef sladovnický umřel dosti mladý. Po smrti Jos. Janda st si myslela vdova, že by si hospodář
Frant. Janda jenž byl zatím vdovcem, mohl vzíti ji, ale on už zůstal vdovcem a tak musela, poněvadž právo bytu bylo jen na zemřelého, do svého, zatím zděného č. 55.
Frant. Janda měl za ženu Annu dceru Josefa Slavíka z č. 85 (ne z č. 48?), v č. 63 a měli děti: Františka továrního úředníka v Chrudimi, Josefa nástupce na č. 80, Ladislava ruského legionáře a plukovníka dělostřelectva, dceru Bohumilu provdanou prvně za Jaroslava Koldovského č. 16 a po jeho sebevraždě utopením někde u Žitavy, za učitele Koptíka ve Vysokém, dceru Marii provdanou za
Josefa Róna u nemocnice ve Vysokém a dceru Annu svobodnou. Hospodářství znamenitě rozšířil tím že plativ švakru Jos. Slavíkovi studie, převzal jeho usedlost č. 63 u Holanů a níže: dům, stodolu,
kus pole u domu a jeden malý kousek za Vrchy prodal Ludvíku Liškovi z č. 11; jeden kus pole za
Vrchy Jos. Večerníkovi č. 20 pro jeho syna Antonína v č. 66, ostatní si ponechav a při rozprodávání usedlosti č. 13 Hospodářskou záložnou, koupil jeden kus pole v Končinách.
V 90 tých letech měl spor s Frant. Šaldou č. 13 a to že při rozmíření pozemků bývalého gruntu Pátkova, octla se stodola č. 13 před okny stojící, na pozemku č. 80 a c k okresní soud ve Vysokém přinutil na Jandovou žádost Šaldu odstranit jí z něho a tak ji postavil z druhé strany domu tak, že struha jíž šla voda k Sedlákovem (č 15, 16, 65 a 93), tekla pod stodolou. Připomenouti dlužno že jeho bratr ve
Vídni jsoucí Jos. Janda měl za ženu Pavlu dceru Samuele Grünbergra vysockého Žida.
Frant. Janda umřel 1921 stár 71 let a usedlost po něm ujal syn Josef Janda, první rozvedený ve vsi, jehož druhé ženy otec Jos. Plucha z Maříkova přestavěl dosud dřevěnou Vítem Jandou 1865 postavenou pazdernu, na zděný domek, který vystavěl zedník Jindřich Matura st č. 78 a který si vzal
Janda zpět a který se vdově po něm, po vyhoření č. 80, hodil.


V roce 1981 zemřel též Jiří Čermák č. 93 jeden z nejstaršího staroveského rodu jenž byl nejdříve u Čermáků, to je u dnešní zvoničky a to v dnešním č. 22 odkud koupil v roce 1610 Petr Čermák
v dolním konci vesnice grunt od Matěje Brouka grunt jenž od té chvíle až do dneška nazýván už

Petrovo.
1654 měl Petrovo s dnešním domem č. 35 Petrův syn Matěj Čermák a po jeho smrti 1689 ho ujal tohoto syn Daniel Čermák přesto že podle poslední vůle ho měl ujmout syn Mikuláš Čermák jenž
se ho však zřekl a vystavěl si nejdřív na ukoupené obci roku 1708 dnešní chalupu č. 14 a později si koupil chalupu č. 32. Daniel Čermák rozdělil statek dvěma synům a to Adamu Čermákovi 1/2 s domem č. 35 a Danielovi Čermákovi jenž si na své 1/2 vystavěl dům č. 36, vyhořelý 1907 Josefu Slavíkovi. Od Adama Čermáka koupil 1/2 jeho polovice bratr Václav Čermák jehož syn Josef Čermák se
přiženil do č. 34 k Marii dceři Pavla Vodseďálka a ujal 1/2 Vitošova gruntu se stavením, zatím co druhou 1/2 z téhož gruntu bez stavení ujal manžel druhé Vodseďálkovy dcery Veroniky Václ. Polouprutský č. 15 na kteréž polovici vystavěl jeho syn Jan dům č. 73.
Josef Čermák č. 34 byl rychtářem v době zřízení Josefínského katastru 1787 a za něho přišly na
Semilské panství brambory jichž dostal každý rychtář do kapsy s nařízením je ve své vesnici rozpěstovat.
Po Josefu Čermákovi měl Vitošovo syn Václav Čermák jenž měl za ženu Annu dceru Havla
Šmída č. 40 doleního mlynáře a měli děti: Josefa nástupce, Václava jenž umřel doma svobodný na
51 letech, France truhláře a chalupníka č. 47, Antonína jenž uprchl před vojnou do Polska, Pavla chalupníka č. 42 a dceru Annu provdanou za Jos. Heváka č. 20.
Pavel Čermák měl za manželku Františku dceru Frant. Zemana č. 84 a koupil si od Víta Prázlera chalupu č. 42 kterou potom jeho syn Jan Čermák prodav Ant. Skrbkovi od Kalců z Roztok, koupil
od Josefa Slavíka 1/2 usedlosti č. 85 čtvrt to gruntu Vláškova zatím co druhou 1/2 té usedlosti po zemřelém Ant. Slavíkovi zdědila sestra Anna provdaná za Josefa Čermáka č. 34.
To bylo v 60 tých letech a č. 85 bratranci dlouho neměli. Koupili ho od nich majitelé druhé polovice Vláškova bratří: Frant. a Jos. Slavíkovi č. 48 na ten způsob že Frant. zůstal v č. 48 a Josef se nastěhoval do č. 85 zatím co Čermáci si koupili v Roprachticích a sice; Josef půlstatek Burdýřovo
(dnes Pičman) které i s druhou polovici patřívalo ještě s dalšími třemi roprachtickými grunty k panství Jilemnickému. Tam se Čermák dočkal toho, že mu syn nástupce zemřel, vdova po něm se
znovu vdala a on byl na výměnku u cizích.
Jan Čermák koupil usedlost č. 243 u níž sešlé dřevěné stavení přestavěl od cihel ale nějak si při té stavbě ublíživ, pomýšlel na hospodaření na něčem menším. A tak se dohodli se švakrem Frant.
Žantou ze Staré Vsi, že on půjde na jeho do Roprachtic a Čermák zas na Žantovo č. 93 do Staré Vsi.
Mělť Jan Čermák za manželku Anežku dceru Frant. Žanty č. 15.
Roku 1877 Jan Čermák umřel a majitelem usedlosti č. 93 se stal jeho 13 letý syn Josef s výměnkem pro matku ale s doložkou že v případě znovuprovdání, výměnku pozbývá. Bylo jí 33 let, kdežto zemřelému bylo 35 a hospodařila za Josefa matka do jeho plnoletosti tenkrát na 24 letech, když si odbyl vojenskou službu u dragounů v Praze a přikoupila dva kusy pole a dva dílky louky na
Vršťalově završí od bratra Antonína Žanty jenž měl ten čas 1/2 usedlosti č. 94.
Josef Čermák byl vzorný hospodář, přistavěl nový chléb, roku 1910 novou stodolu první ve vsi taškami krytou jenž byla pýchou né jen jeho ale celé vsi, doposud mělo č. 93 společnou stodolu s
č. 15 kde byl první žentour ve vsi, a za I. republiky přistavěl i domu. Ke konci 90 tých let došlo mezi
Čermákem a jeho sousedem a strýcem Josefem Žantou k neshodám, pranicím a soudům tak až soud rozhodl že musí jeden od druhého koupit a jeden se odtamtud vystěhovat.
A tak ustoupil Žanta jemuž se naskytla ke koupi ve Vysokém usedlost č. 60 zvaná Pohlovo a č. 15 od něho koupil Josef Čermák jenž ho zas zrovna prodal mladšímu bratru Františkovi ženatému se
sestřenici Pavlou dcerou Frant. Žanty z Roprachtic č. 243 ale rodačkou ještě v č. 93.


Josef Čermák jenž měl za ženu Karlu dceru Jos. Žanty ze Stanového č. 39 a měl dva syny: Františka nástupce a Josefa. Starší Josef geometr zemřel co praporčík ve vojenské službě v Chelmu v Polsku z jara 1918 kam mu jeli otec s nevěstou Boženou Šádkovou z Vysokého na pohřeb, ale přijeli pozdě. Mladší František sloužil co vojín už jičínského pěšího pluků č. 74 u toho praporu jenž byl
v Sarajevě v Bosně a byl tam zrovna ten čas a na těch manévrech kdy došlo k tomu zavraždění následníka trůnu v červnu 1914. Potom byl v Srbsku raněn, uzdravil se a po Novém roce 1915 poslán proti Rusům kde se brzo dostal do zajetí z něhož se vrátil až koncem roku 1918, aby ještě posloužil
nové republice.
Josef Čermák přikoupil ještě kus pole na za Trhovicí od č. 83 ale když se mu naskytla příležitost a Ant. Koldovský ml. začal rozprodávat usedlost č. 75, koupil od něho kus pole za Trhovicí a to pole
dříve jmenované prodal zase zpět k č. 83 Oldřichu Vodseďálkovi.
První secí stroj ve vsi měl rovněž Josef Čermák a i první vyorávač bramborů, ale ten dohromady s bratrem vedle a s Fr. Jandou.
Roku 1910 kdy koupil Jandův švakr ing Josef Slavík dům č. 98 v němž byla pekárna, navrhl staroveským zemědělcům, že by než on přijde do důchodu, mohli si dávat obilí jenž šlo špatně na odbyt semlít a v jeho domě spéci na chléb. On se ženou bydlel na Královských Vinohradech a zde
býval jen o prázdninách. A tak tehdy byl Josef Čermák zakladatelem Pecnářského družstva pro
Starou Ves a okolí u něhož byli mimo většiny staroveských i zemědělci z Roprachtic a ze Stanového a zaniklo až v roce 1923. I na Spořitelním a záložním spolku (neboli Kampeličce) pro Starou Ves
a okolí jenž měl svou místnost v č. 39 u Václava Večerníka, měl zásluhy.
Frant. Čermák oženil se v srpnu 1929 jsa stár 37 let s Amálii dcerou Josefa Hladíka z Vysokého č. 92 které bylo 21 let, ale oba její rodiče byli ze Staré Vsi a sice, otec z č. 52 a máti Polouprutská
č. 28 a mladá Čermáková vyrostla vlastně u děda ve Staré Vsi v č. 28. Roku následujícího se jim narodil syn Jiří a v březnu 1948 Čermák o Amálku přišel, když vybírala vejce ve stodole na patře
kde jim slepice zanášela; nad mlatem neměli přibita prkna a ona stoupla na jedno jenž nebylo koncem na trámě, jsouc těžkou, zváhla ho a spadla s ním na mlat hlavou na konec nápravy vozu
jenž tam byl.
Tu stodolu jenž byla pýchou jeho otec Čermák když došlo na kolektivisaci vesnice, vyhodil komusi do Jilemnice na stavbu domu a synovi jenž mu u toho domlouval, řekl „a co bych měl já?“
A bylo to za pouhých 5 000 Kčs. Pod stodolou měl stáj pro koně na níž si vypůjčil cihly od Bohumila Machačky z Vysokého jemuž je neoplatil, ani nezaplatil takže ten nechtě o své přijít, musel si je vybourat a odvozit. Jinak, starý Čermák měl koně akorát když něco stavěl, na svážení materiálu
a jak ho na tohle nepotřeboval, mělo voli. Ale mladý měl koně.
Frant. Čermák byl velký obdivovatel Hitlera a německého pořádku v čemž s ním basoval jeho tehdejší čeledín Karel Slavík z č. 53 tak až i mámu zkazili která prohlásila „ach jak jsem ráda že náš
Franc umí německy; jak říká náš Karel, že se budou jednou mladí stydět za to jakou divnou cikánskou řečí to dědek s bábou mluví“. Zato starého Josefa Čermáka nepředělali; ten říkal „já v tomhle nevidím nic dobrého a oni ho (Hitlera) nemohu nechat, za co by svět stál?“
Ten rok planetou neboli vládcem roku byl Mars neboli Smrtonoš jenž přináší s sebou následující počasí. Jaro mokré, studené s ostrými větry a mrazy ale nakonec s jasnými dny. Léto parné, horké,
jarní dny ale přitom deště s hromobitím k posledku pěkné. Podzim suchý, před adventem málokdy padá sníh a kdyby i v říjnu mrazy byly, tak listopad bude snesitelný. Zima se studeným prosincem
a lednem ale celá proměnlivá. Předpověď nebyla nějak pěkná ale skutečnost potom byla horší.


### **Rok 1982**

Dne 5. ledna deštivo, hustá mlha, až tma a v noci špláchalo s větrem až podhánělo vodu pod krytinu do stavení; odpoledne kremace 91 letého Frant. Vodseďálka č. 75, s nímž se krom faráře Böhma, za ves a za hasiče rozloučil Frant. Svatý č. 14.
8\. největší dosud mraz té zimy, za záclonami zamrzlá vnitřní okna, 9.10. mráz den po dni větší. 16. se ženil 33 letý rozvedený a vdovec Oldřich Hnyk traktorista z č. 1 s Helenou 20 letou dcerou rozvedené Heleny Dolenské č. 27.
V neděli 24. oslavila vedoucí staroveské rozdělovny koral Eva Zemanová v Jesenném 50 let kterýž dosáhla 21. ledna. Oslava byla v domě Zemanových za účasti jejích navlékaček.
28\. zemřel ve Vysokém č. 49 úředník výkupu, dříve Hospodářského družstva skladištního 64 letý
Václ. Večerník ze Staré Vsi č. 9. Kremaci měl v neděli 4. unora přičemž se s ním rozloučil mimo semilskeho faráře čskoslovenské církve učitel v. v. Jos. Knob též jako se svým bývalým žákem.
30\. přišlo zdražení masa, lihovin, rýže, rybyn, kuřiva, s čimž se lidé plašili už nějaký čas nakupujíce to. Úměrně ke zvýšení cen, zvýšil také stát důchody přestárlým.
Byly s tím dlouho ležicím sněhem a površkem na něm obavy o osud ozimů a včelaři měli starost o svá včelstva na něž přicházela nemoc zvaná varrasna (varroáza). Ve Staré Vsi byl jediný včelař
Ladislav Ducháček č. 49. Ten čas to bylo tak sorganisováno s chlebem, že ho vozili nejen z Jablonce nad Jiz odkud ho vozit měli, ale: z Lomnice, Semil, Jičína, Trutnova, Hradce Kralové a Bílé

Třemošné.
8\. unora odzvonil Jos. Babec č. 25, 78 letému Františku Štěpánkovi z č. 96 na zprávu kterou přinesla Milena Vitvarová ze Sklenařic k Lidmile Vodseďalkové č. 75, že týž v nemocnici zemřel 5. t. m.
mu přišla říci nějaká pracovnice sociální péče ze Semil, že jeho žádosti o přijetí do domova důchodců je vyhověno a obratem přišla zděšeně do č. 14 kde se předtím ptala, kde bydlí, že ho našla potlučeného a nemluvícího ležet na zemi. Albrechtovi č. 65 telefonovala pro dra Kavána jenž zjistiv
ochrnutí pravé strany těla, dal ho odvézt do nemocnice kde týž přišel k řeči ale zatím ještě nezemřel.
13\. se narodila Jana dcera ing. Pavla Svatého předsedy Občanského výboru.
19\. se v dolenci ukázal špaček. Přesto že byl površek, břehy začaly vytávat, ale jinak bylo snėhu ještě mnoho.
22\. v bývalé škole hasičská schůze s 8 účastníky stran prohlídky komínů a plesu jenž určen na
20\. března což bylo už v postě kdy takové zábavy dříve ani být nesměly.
Že silnice celou zimu protahovali, tak se z ní 20. na Matěje již prášilo.
27\. odpoledne odbývaly tu prohlídku komínů tři dvojice a to Václ. Šída a Vladisl Polouprutský ml.,
Vlastimil Albrecht a Jiři Čermák, Otakar Polouprutský a Jarosl Večerník.
Poslední týden unora zemřel v Brně 23., 62 letý staroveský rodák jenž jsa zahradník, přiženil se tam do něčeho svého řemesla. Byl syn Jos. Palasa č. 33 jenž roku 1930 maje na smrt nemocnou
ženu, předešel tuto o týden oběsiv se na nádomí zanechav tu tu umírajíci, toho tenkrát 12 letého synka a starého otce jenž to měl synovi velmi za zlé ale potom to udělal také. A že takový dědic
hospodařiti nemohl, dán na učení zahradnictvi a usedlost pronajata a nájemce by ji byl koupil ale
Palasův tchán ji procenil podle Moravy a tak jim to zůstalo a že střechou domu teklo, dopadlo to tak, že z toho pošla bouračka. A stodolu, která byla z roku 1901 koupil od Jos. Palasa Václ. Žitný
a postavil ji u svého č. 27 zbourav po Housech starou roubenou stodolu. První z toho rodu, Jos.
Palas, koupil půl usedlosti č. 33 po roce 1850 od Václ. Nováka a byl od Křižků z Roprachtic a měl proto příslotek „Křížek Nováků“. Měl syny: Josefa nástupce, Petra jenž vyučený pekař a starý mládenec nakonec se opíjel a chodil po žebrotě maje v č. 33 byt do oženění a umřel za války po roce 1914
když nebyla kořalka a nejmladšiho Františka klempíře jenž spáchal sebevraždu utopením co dragoun v Terezíně.


Druhý Jos. Palas měl syna už zmíněného a dcery: Františku provdanou za Ant. Junka z Helkovic ve Vysokém a Annu provdanou za Jana Duchačka ve Zlaté Olešnici.
Josef Palas (III.) měl mimo syna Josefa zmíněného už zahradníka ještě dceru Marii jenž zemřela
1929 sedmiletá což byl tehdy pro rodinu velký zármutek a matka k ní chodila denně kvečeru na hřbytov a lidé mysleli, že si s tím zkazila zdraví, když se tam máchala i v zimě sněhem.
Kolik mlh v březnu, tolik lijavců v roce a ona byla už 1. hustá mlha až tma a pršelo;
2\. po ranní kráse se zamračilo a v 10 hod se začal hrnout sníh že ho bylo v poledne zas jako v nejhorši zimě když už předtím ho mnoho stálo a také mnoho ledu bylo; 3. přes noc mnoho mokrého sněhu připadlo a v noci byla ta spousta sněhu všecka na vodě.
11\. umřel v jilemnické nemocnici Frant. Štěpánek, tentokrát doopravdy, a Babec mu zvonil ještě jednou. Na kremaci se tentokrát nejelo do Semil, rozloučili se s ním ve Vysokém. Poslední
věci člověka mu neobstarávala rodina nýbrž hasiči a zůčastnili se jak sklenářští tak staroveští. Bylo to 18. odpoledne a promluvu měl Josef Tomeš ze Sklenařic. 19. na Josefa kteréhož jména to bylo 6
občanů, co bylo vytálé, zapadlo zas sněhem. 20. večer hasiči pořádaná vydařená Sousedská veselice na níž hráli vysočtí hudebníci. 21. na první jarní den odpoledne zemřel v jilemnické nemocnici 75 letý Frant. Knížek zemědělský důchodce z Vysokého jenž poslední měl na vysockém hospodářství Státniho statku koně a obdělával s ními důchodcům záhumensky. Roku 1930 po sebe vraždě
Jos. Palasa pronajal jeho usedlost č. 33 ve Staré Vsi a když se potom s mladým Palasem neshodli s cenou při koupi té samé, najal Knížek usedlost č. 80 Josefa Jandy jenž se v roce 1945 se svým
chráněncem Ladisl Jandurou odstěhoval do od Němců opuštěného pohraničí a svůj nemovitý majetek tu pronajal se slibem prodání a tak Knížek tam pořídil nová kamna a postavil stáj pro
koně. Ale Janda s Jandurou v pohraničí neuspěli a museli se 1948 vrátit ale že přestože museli oba do vězení, měli jako komunisté takové zastání, že nejen že musel Knížek z č. 80 pryč, nýbrž nedostal ani nic za ta kamna a stáj s odůvodněním, že to nemusel stavět. Když potom ještě tehdejší
staroveské obecní vedení zmařilo Knížkovi přestavbu domu č. 74, zakoupil si ve svém rodišti
Vysokém č. 74 až na stodolu zboural. Že byl Janda komunista přesvědčením tomu nikdo nevěřil ale také se to brzy ukázalo.
27\. odpoledne za překrásného počasí kdy bylo až horko, byl Knížkův pohřeb na hřbytov kde se s ním rozloučili: za Vysoké Stanislav Haas a za Státní statek Ladislav Metelka Kaplický ze Sklenařic
za velké účasti lidí. Sníh už byl pryč ale na hřbytově ho bylo jako v polou zimě.
28\. na Smrtelnou neděli kdy zas začal Letní čas, navečer jednou silně zahřmělo. Lidé rozhrabovali krtičiny jichž bylo neobyčejně mnoho.
Mnoha občanům se nezamlouvalo že Karel Novák č. 13 rozbourav svojí roubenou stodolu, dříví s ní prodal, vymluvil na Státním statku dvě Jandovy břízy v zatáčce cesty mezi spáleništěm č. 80
a pazdernou (č 96) kterejmžto mohutným stromům to tam velmi slušelo.
Marie Kvardová která se po pobytu v nemocnici odstěhovala k synům do Vysokého, se zas před
Velikonoci vrátila do č. 73 do Staré Vsi. Připomenuti dlužno že staroveský dolenec asi za 20 let neobyčejně zpustl a propadl lesu a to už Kostnicí počínaje. Kříž z roku 1809 postavený Jos. Polouprutským č. 20 na místě kde jeho otec František jda z hořeního mlýna s chlebem na Staré
cestě, umřel, který byl ze silnice dobře viditelný maje pole pod sebou i nad sebou, nebyl už s roští ani vidět. Spáleniště toho hořeního mlýna č. 41 nebylo též k najití pro stromy a našlo se konečně
podle toho že v něm byla hromada plechovek a střepů snošených tam z celého dolence a možná i z Helkovic. Zbořeniště č. 39 (Smetalovo) rovněž bylo celé v roští a našlo se jen podle lípy jenž
čněla nad tím roštím. Spáleniště č. 38 a zbořeniště č. 90 bylo také zarostlé. Ještě že č. 58 se postavil znovu a ze stodoly č. 42 byla také předělaná nějaká rekreace. Ono i výše ve vsi toho hodně pustlo. Tak zbořeniště č. 51 (bývalý chudobinec) a č. 52 z něhož zbývala stodůlka, bylo také už
v háji. Za stodolou č. 12 kde bývala družstevní slepičárna také celé pole zarostlo březím. To jaro


koupili manželé Miloš a Marie Hejdukovi z Prahy 3 Vinohrady Čáslavská 6 spáleniště č. 80 u Jandů od manželů Ladislava a Miloslavy Svobodových rovněž z Prahy. Všichni to kupovali pro stavbu
a nestavěl žádný.
1\. dubna po hrozném mraze krásně kterýž den nastoupil činnou vojenskou službu Josef Polouprutský ml. č. 19 v Chomutově.
Státní statek nevěda si jiné rady s balíky slámy ve své staroveské stodole, nedal je zaorat, aby se uplatnili co hnůj, ale dal je dovézt do Končin do Vršťalova bahna.
6\. po přimrazku krásně, na den horko a okolo slunce byli dva kruhy.
7\. byla Škaredá středa opravdu škaredá a po poledni na severu silně zahřmělo; na Zelený čtvrtek navečer zas zahřmělo počemž přišla dlouhá přeháňka s kroupami až bílo udělalo; na Velký pátek
stojatá voda zmrzla, bílo a sníh padal dál; na Bílou sobotu bylo ještě hůře a Velkou neděli jako o Vánocích a v pondělí spíše hůře.
9\. přišla zpráva že v Rokytnici v domluvě důchodců umřel náš občan 78 letý Vladimír Šalda č. 72. Pohřeb měl 15. odpoledne na vysocký hřbytov za velké účasti lidí jichž mohlo být více nebýt
to spletené protože se myslelo že bude až druhý den. Krom katolického faráře se s ním rozloučil za
Státní statek pěknou promluvou Jindřich Matura. Sníh se trousil ještě 19. když předtím 5. kvetly sasanky a petrklíče a létali čmeláci a vosy a i slepýši se objevili. Toho 19. pondělek to po Pravodní
(?) neděli býval ve Vysokém první výroční trh čili lidově jarmark.
21\. Státní statek smykoval a vláčel pastviny a 22. začal s jarním setím.
24\. na úklid okolo školy přišli 4 občané.
26\. večer hasičská schůze se 7 účastníky v níž se jednalo i o tom kam umístit rozdělovnu koral kterou Jaroslav Vacátko ze svého domu č. 18 vypovídá?
27\. mlha a sníh se hrnul jako v zimě že na 100 kroků vidět nebylo a ve stínu nestál celý den.
Říká se „co duben zvelebí, máj zahubí“, a tak ten rok máj neměl co hubit poněvadž duben nezvelebil vůbec nic, spíše ještě zhubil sám.
Argentinské vojsko obsadilo nějaké ostrovy dosud patřící Británii a začali se o ně prát což se projevilo na objednávkách korál.
To jaro zůstalo hodně luk neuhrabaných protože následkem toho dlouhého sněžení, bylo dlouho mokro že zatím zarostly krtičiny a staré listí travou.
Brambory, co už nebyl zvířecí potah, se sázely všelijak a to buď že se znamenáčem na dělání řádků pro hlavatku a dumliky nadělaly čáry, na které se brambory nasázely a rýčem se to zarylo, nebo se mezi řádky bramborů protáhlo lidským potahem rádlo jímž se dříve dělali brázdy zvířecím potahem a tak se nasázené brambory zahrnuli hlínou. Více se to dělalo tak že se u traktoru přidělaným zařízením nadělali brázdy, do nich se to ručně nasázelo a to se potom tím samým projelo mezi
brázdami čímž se nasázené brambory zahrnuli hlínou čímž ale zrovna vznikly brázdy což dříve při dobytčím potahu nebylo a také se tento nový způsob nedal vláčet aby se vzešlý plevel zahubyl.
A tímto novým způsobem nasázel Vlastimil Albrecht v neděli 9. května brambory nejen sobě ale ještě asi 10 jiným záhumenkářům a jemu samému na Vrších na Vítově nasázené brambory potom
prasečila divoká prasata.
1\. května ráno důkladně bílo a sníh se hrnul dál takže ani ten den nestál, následkem čehož byla slabší účast na prvomájových oslavách a ještě 2. se trousil sníh celý den a bylo bílo a 3. byl starý sníh
už jen v háji za stodolou č. 77. 6. státní statek dosil.
8\. po mrazech krásně, javory zelené a břízy rozpouštěly; v neděli 9. zamračené, jen spustit dešť ale přesto že už stříkalo, odložilo ho až na noc takže nechalo sázet brambory. 8. večer po západu
slunce pobyla krátce severní zář.
10\. začal Státní statek sázet na Vláškově brambory a staroveský kravín počal pásti; navečer toho dne kdo byl na vrších při západu slunce, viděl že když klesalo k obzoru clonou mraků které nahoře


jsouce hustší, zakrývaly asi 1/8 slunečního kotouče a co viděti bylo, vypadalo (obrázek) a v té podobě slunce zapadlo.
12\. se velmi pařila země; 13. přiletěly vlaštovky; 15. rané třešně v plném květu a pozdní začínaly a prvně se ozvala kukačka. Jos. Janoušek první ve vsi síkl trávu ke krmení; 17. hrušně a slívy v plném květu; 18. ve 4 hod. ráno důkladná bouřka s důkladným lijákem; 20. začínaly jabloně kvést.
Tráva po těch deštích velmi rostla a Státní statek měl nade vsí na Krčovském nádherné žito. 22. odpoledne zabil pod domem Jaroslav Večerník vidlemi tchoře.
27\. Jos. Janoušek první ve vsi začal sušit seno a hned po něm Jos. Babec č. 25 ale ten neměl sušit co. 28. překrásně až parno a v 16 hod. se zamračilo až byla tma z čehož přišla důkladná bouřka
s dlouhým lijákem a kroupami až květ a listí ze stromů otlouklo a v Roprachticích bylo hůře. 29. po bouřce zima kterýž den 12 dobrovolných pracovníků dopoledne a 5 odpoledne vyčistilo nádrž pod
školou a 8 zdejších důchodců bylo ve Vysokém zadarmo v divadle a dovezli je a odvezli.
30\. Svatodušní neděli nebylo ani mráčku a po přimrazku překrásně a v pondělí až žár; tráva neobyčejně vyrostla a už všecka kvetla. Jak přišel červen začali žáry a také začala většina lidí sušit seno a bylo též neobyčejně dohledno (daleko vidět).
Zároveň se záhumenkáři začal 1. sušit i Státní statek. To žárové počasí přes bouřky bez deště trvalo téměř až do 12., na Medarda nepršelo ale rosilo hned druhý den což se hodilo Jos. Babcovi z č. 25 jenž měl téměř vysušeno „mohli jste sušit jako já stačilo jen poséci a uschlo samo bez obracení a to jste váhali a teď vám to shnije“ ale to neřekl že nemusel obracet protože skoro žádnou trávu
neměl takže nebylo co síci a když to pozaschlo, obracet tím méně, a ono odpoledne bylo hezky dál.
11\. odpoledne zemřel náhle v jilemnické nemocnici 71 letý Oldřich Vodseďálek z č. 83 akademický malíř bytem v Praze 4 Podolí jenž namaloval mnoho krajin s Vysocka. Rodák byl ze Stanového z části obce u olešnického potoka kde pod dnešní silnicí stáli dva domky ještě za I. republiky a kde se u mostku nebo také u Mandy říkalo a odkudž byla jeho matka.
12\. ve 4 hod. odpoledne se rozpršelo čímž byla situace zachráněna neboť po vysečení žádná otava nerostla ba naopak zemi vypalovalo a kde bylo slaběji, vypalovalo ji i v trávě a tráva usichala a tak teď potom dešti sázeli lidé hlavatku a jiné podobné a 13. v neděli odpoledne bouřka při níž
v Hořenci (hořením konci vsi) něco krup spadlo a 23. jich spadlo více.
18\. po polední kremace Oldřicha Vodseďálka na níž bylo lidí zrovna moře
Podle pranostyky „netřeba o dešť prositi, přijde jak začnem kositi“ začalo být deštivo zamračené až tma a zima; tráva zralá, dešti přilehlá se špatně síkla a 21. první letní den se sice celý den mračilo ale nechalo sušiti uzralá tráva neobyčejně zrezavěla a přes ty deště se v ní nalíhla spousta mravenčáků.

27\. čtvrtou hodinu ráno důkladná bouřka s důkladným dlouhým lijákem jenž až cesty probíral.
Lidé se plašili s tím že nebude cukr a snažili se ho si co nejvíce nakoupit.
K 1. červenci bylo ve Staré Vsi krom toho co měl Státní statek: slepičí drůbeže 178 kusů z čehož
167 slepic a 11 kohoutů, 10 koz, 1 kráva, 1 jalovice a 7 integračních býčků. 3 z těch integračních býčku měl Jiří Ende v č. 1, Státní statek mu dodal 4 ale jeden to dlouho nevydržel; mělť je ustájené
v bývalé králíkárně po Jos. Kovalském u níž spodek prokopal, aby se mu tam vešli a byla otázka, kam poteče hnojnice když příkopem silnice teče voda z pramene před č. 1 kteráž někdy tekla do
studny domů č. 15, 16, 65 a 93 a do hasičské nádrže před č. 65, a která v přítomné době podtekouc u č. 11 silnici, tekla přes cestu do potoka a do té vody musela hnojnice natéci a to bylo blíže než jiná
hospodářství stíhána zákazem pronikání hnojnice do země kvůli semilskému vodovodu. 1. července ráno zima, mraky se honily po obloze a vydrželo to bez deště kterýž den se zastřelil 56 letý vedoucí prodejny stavebniny ve Vysokém č. 60 Frant. Žanta potomek staroveských Žantů z č. 15 a sice koupil usedlost č. 15 ve 30 tých letech minulého století Frant. Žanta ze Stanového z č. 26 (z chalupy
zvané u Přidanů pod Zemanovým statkem č. 25 proti škole) a měl 2 syny: Frant. v č. 15 Antonína


nejprve v č. 67 a později v č. 14 jehož syn Antonín byl profesorem v Telči na Moravě. Po Františkovi v č. 15 syn Josef jenž se zakoupil ve Vysokém.
Od 7. začali zas žáry až se hlava točila a když jiní dosoušeli seno, Janoušek a Babec u zvoničky už sušily otavu s tím rozdílem že Babec neměl co.
10\. Jarmila Babcová č. 26 ukončila studium na strojní fakultě Vysoké školy strojní a textilní v Liberci a byl jí ve Státním divadle F. X. Šaldy v Liberci udělen titul strojní inženýr.
11\. staroveská Národní pouť tentokrát bez taneční zábavy ale s Československou mší odpoledne ve škole. Lípy v plném květu. Ten čas byly cesty a volná potřebná prostranství okolo kravína vyasfaltovány, což velmi slušelo ale mimo toho bylo všecko ostatní zarostlé bodláčím, lebedou a jiným
plevelem nad výšku člověka že se tím projít nedalo. Také hnojnici vsakující do země což se blížilo jedním směrem k č. 95 a druhým k Vršťalově cestě a tím k č. 20 a 94 se snažil Státní statek to páchnoucí bahno zachytit trativodem.
Na jaře t. r. koupil Frant. Sova z Prahy 1 v předpolí od Boženy Koublové č. 54 v zastoupení jejich dětí co majitelů dům č. 48 u Vlášků bez stodoly prý za 7 000 Kčs a potom se prodávající vyjádřila
že to neměla prodávat že nemá ráda když jí někdo šlape po louce. U č. 48 byl chlév z kamene pod půlkou zadku a nad ním byla dřevěná komora a hned vedle ní druhý dřevěných chlév z něhož tekla hnojnice po zdi do toho chléva pod komorou, a ten hoření chlév dnes za chlév nepoužívaný
a velmi sešlý podvážil nový majitel škvárovkami přibrav k tomu i hoření dveře do síně. Předek a vrch stavení byl z roku 1873 jak svědčil letopočet na přední lomenici, poslední toho druhu ve vsi
ale psaný už latinkou a ne švábkou kdežto zadek zbýval ze starší stavby z roku 1703.
Místo po zbourání č. 39 u Smetalu koupil od Jany Holé z Vysokého dcery zemřelého Bohuslava
Večerníka č. 35 Zdeněk Danděra ze Sadské okres Nymburk pro znovuvystavení. V polou červenci kdy většinou dosušila seno, sušili již Josef Babec č. 25 a Jos. Janoušek otavu.
22\. na Maří Magdalenu kteréhož jména tu byly tyto osoby: Marie Marková č. 6, Marie Janoušková č. 9, Marie Šídová č. 9, Marie Šídová ml. č. 9, Marie Pikorová č. 71, Marie Polouprutská č. 19,
Marie Babcová č. 26, Marie Večerníková č. 20, Marie Večerníková č. 35, Marie Nováková č. 43,
Marie Kvardová č. 73 a Marie Kobrová č. 77 bylo skoro zamračené a žár a odpoledne v dálce na východě bouřka.
26\. na Annu kteréhož jména tu byly dvě osoby a to Anna Babcová č. 47 a Anna Nedorostová č. 94 bylo zamračené až tma, dvakrát porosilo a teplo nebylo. Více občanů začalo sušit otavu která schla
tak že se mohla druhý den uklidit a ztrácela se stojatá. Nať u bramboru žloutla a vadla a listí na ledačems také. To léto bylo neobyčejně mnoho vos; v č. 17 a Frant. Lišky je měli dokonce na nádomí v prádelníku. Začal se projevovat nedostatek chleba jehož nemohli dosti napéci a ve vesnicích bylo
o rekreanty více a to přinejmenším o 30 a vozili ho odkudokas dokonce i z Prahy.
Jak začal srpen, začali žáry zrovna africké, otava se začala ztrácet a kosa při sečení po té suché zemi ramplovala jako po zmrzlém.
Ti docela staří vzpomínali že 5. před 80ti lety, to jest před vysockou poutí ve čtvrtek 1902 odpoledne stihlo ves krupobití které ale nejvíce postihlo lány: Čermákův (u zvoničky), Vršťalův a Holánův a na Malé Straně Vodseďálkovo. Bylo před žněmi úroda t. r. pěkná v malé chvíli z ní nezbylo nic. Celé kusy ledu bez jediné kapky deště utloukly obilí do země a vymlátily rozsekali zelí a nať
u bramborů takže se ukopalo asi co se vsadilo jenže malých a co se shrabalo košů mládičů otlučených se stromů a starší šindel na střechách protlučený a co ptáků se našlo ubitých.
Obec se potom starala o slevu na daních na to neštěstí a bylo jí vyhověno ale jen v těch případech byl li postižený dlužen na což se vyslovil tehdejší starosta Ant. Koldovský „to bych se byl také o nic
nestaral, oni pro to h…. dali“ a on sám měl za doli kus žita na který ani jedna kroupa nespadla.
Listí na stromech žloutlo a opadávalo, nať u bramborů ležela sežloutlá, brázdy rozpukané a hlína jako popel. Že nebyla vláha, vykopávaly se staré vsaděné brambory celé a u nich narostlého nic


a nejen listnaté stromy ale i sem tam nějaký smrk usychal a to hlavně ten stoletý nad starou školou pod Jednotou do něhož minulý rok hrom uhodil. Potok skoro žádný netekl. Staroveské žně zahájil
16\. sečením ovsa na záhumence Jaroslav Večerník s dcerou a Státní statek je zahájil žnutím ječmena nad Kalifornií dne 18.

U bramborů neobyčejně tvrdo takže je obyčejnou motykou neukopal, to musela být kohačka neboli poseční a ještě řádně ostrá. Jediný staroveský včelař Ladislav Ducháček omezil pro nemoc
a neschopnost svoji zálibu na 4 včelstva.
23\. začal Státní statek žnout vydařené žito nade vsí mezi Krčovskou cestou a rozstockem a 24. na
Bartoloma 4 tou hodinu ráno popršelo a že zem byla tak přeschlá, ani do ní voda nevnikala a stekla a nebo stála navrchu a krtci pokud někde tu tvrdou zem zmohli a to bylo většinou u štěpu, že se zalévali, vyrývali navrch hlínu suchou jako prach.
28\. se vdávala rozvedená Naděžda Hájková č. 10 za kohosi rovněž rozvedeného jehož jmeno kronykář nezvěděl, anžto se na to ptala kronykářova dcera její matky a ta jí odsekla „nemusíš všecko vědět“.

1\. září dál krásně kterýž den začal nový školní rok a ze Staré Vsi do vysocké školy chodilo následujících 7 žáků: Marie Šídová č. 9, sestry Vlasta a Stanislava Haasovy č. 65, bratří Vlastimil a Michal
Volmutové č. 79 a Pavel a Věra Vodseďálková č. 15.

5\. semilském posvícení vysocký Státní statek dožal; tentýž zrušil ten podzim za Vrchy cestu tak zvanou Čermákovu to je od zvoničky pro č. 22, 23, 75 a 84 a Vršťalovu pro č. 20 a 94 a při té druhé
zoral a zasil louku pod polem kterouž tam soukromý majitel založil proto že na poli u lesa obilí špatně odkvetalo a zůstávalo hluché to jest bez zrní.
7\. kdy bylo staroveskému kronykáři 78 let, po noci s bouřkou při níž skoro ani nepopršelo, bylo více zamračené.

V neděli 12. o vysockém a třičském posvícení velmi červený východ a západ slunce a ty červený východy a západy slunce byly až do 16. Listí nepadalo jen s líp a bříz ale i s jabloní a jiných stromu.
16\. opět žár kterýž den byly v Semilech kremace dvou bývalých staroveských občanek a to: Elišky vdovy po Němci popraveném Otakaru Novákovi č. 44 staré 82 let dcery Ant. Hlaváče z Roztok,
zemřelé 11. září u dcery Jiřiny Hladíkové v Horní Rokytnici a 12. zemřelé Františky vdovy po Frant.
Bouzkovi č. 51 stáří 91 let dcery Frant. Hladíka č. 52, zemřelé na Benecku.
17\. a 18. kdy vysočtí oslavili 100 let trvání své školní budovy byl zas žár a zrovna tak v neděli
19\. kdy se mnoho záhumenkových bramborů vykopalo ale přišlo se na to že tak špatné nejsou jak se ze začátku zdálo ale bylo místy na ruční kopání hodně tvrdo a následkem slunce speklých brázd,
někde hodně zkažených ale byly čisté a nezahliněné.
Státní statek 18. dokončil ozimou setbu a 20. začal sklízet brambory na staroveské Malé Straně a že byla hlína přeschlá, takže ani v zemi vlhká nebyla, prášilo se od mechanisace až na Hrubou
Stranu na silnici.

25\. se vdávala nejstarší vnučka staroveského kronykáře 26 let a mdr Jiřina Kudrová z Vysokého zubní lékařka v Českém Dubě za ing Zdeňka Macha z Valteřic, bytem v Českém Dubě. O půlnoci
toho dne zas návrat k normálnímu času, to je, zas o 1 hod. zpátky. V neděli 26. o staroveském posvícení jenž bylo tentokrát bez muziky bylo zamračené a podymí. Ten rok nebyla koroptev k spatření a křepelka se rovněž neozvala svým „pět peněz“ nebo „pojďte žíť!“ mnoho jablek a slív a i hrušek pokud tyto byly.
1\. října zamračené a dopoledne porosilo a 4. po prvním přimrazku krásně ale větrno a ten vítr byl až do 8. čímž mnoho ovoce spadlo. 7. v noci se blýskalo a 10. o roprachtickém posvícení byla
krásná neděle.

16\. na Havla se vdávala ing Jarmila Babcová č. 26 za Vladimíra Valentu. přišli rok prý Mudr., z Nové Vsi č. 6 Chotěšic a 23. se ženil její polobratranec Frant. Kobr č. 77 s Janou Janouškovou


z Buřan. Listí se stromů začínalo doopravdy padat a zelí celé léto ničemné se začalo po deštích s chladnem teprv teď mít k světu.
10\. ten měsíc přestal Státní statek pásti.
28\. po přimrazku překrásně a na obloze ani mráčku kterýž den před 60 lety večer byl Jaroslav
Večerník zvolen ve schůzi obecního zástupitelstva na návrh Václava Večerníka č. 39 obecním kronykářem.
10\. ten měsíc přestal Státní statek pásti ne pro zimu ale že už nebylo na čem.
31\. o stanovském, helkovském a škodějovském posvícení bylo zamračené až tma kterýž den byla návštěva hřbytovů, ale pravověrní a důchodci šli až následující dva dny.
1\. listopadu zamračené až tma a 2. krásně a až horko, 6. po prvním pořádném mraze při němž stojatá voda venku zmrzla, bylo krásně a ani mráčku a 7. o roztockém posvícení bouřlivým mrazivý vítr; 8. neobyčejně červeném východu slunce vítr dál, okna za záclonami prvně zamrzlá a 16. po
důkladném mraze, že byla přízemní mlha, dělalo jinovatku; 17. prvně bílo a hned důkladně ale
20\. už zas sníh stál a 25. měla Kateřina leto.

27\. odpoledne byla v bývalé škole výroční hasičská schůze s 18 účastníky.
28\. o vysocké pouti bylo zamračené, zima, tma a porosilo. Obyvatel č. 1 Jiří Ende stavěl novou dřevěnou stáj pro integrační býčky těsně u silnice jejímž příkopem tekla voda do vsi, což se nelíbylo těm jenž jsouce od potoka dál, museli vybetónovat dvořiště kvůli semilskému vodovodu. 30. zemřel v jilemnické nemocnici 74 letý Ladislav Ducháček č. 49 v 50 tých letech náměstek předsedy
ONV v Roztokách u Jilemnice a teď jediný staroveský včelař.
První týden prosince byl takový že byly mrazy a přimrazky a po nich krásné dny a že ale při zemi jinovatka z neodejité mlhy na stromech a všem jiném rostla, prorokovali lidé z toho podle staré
pranostiky na přes rok hojnou úrodu ovoce což se zdálo nemožné po letošní toho přeúrodě.


Ty dny zas pokračoval Státní statek s odstraňováním meze mezi lánem Krčovským a Novákovým s čímž se už několik let dělalo a většina ji od Trhovice dolů byla už pryč ale čím blíže ke vsi, tím to
bylo pracnější. On to byl tzv. podmezek na němž byla do roku 1820 vozová cesta chalupy č. 27 která stála nad č. 26 a k níž zrovna při té cestě šla struha s vodou k té samé z palouku pod Trhovicí.
Ta chalupa o výměře 12 korců což byla **staročeská polní míra zvaná prut byla také zvaná Prut** a její pozemek byl jen po Trhovicí a když jí Jan Housa č. 26 koupil a rozboural, připojiv lán ke svému Krčovskému, dalo se č. 27 na nový, roku 1815 postaveny dům jeho syna Jana Housy a že se
v č. 26 říkalo a říká v Krčovi, stalo se z něho Krčoví dolení nebo přední a č. 23 Jana Housy mladého se stalo Krčovím hořením nebo zadním.

Ten Jan Housa ml. č. 27 byl ještě roku 1813 v bitvě národů u Lipska co dělostřelec a pobyl prý za své vojenské služby: v Paříži, Římě a Neapoli a do smrti 1850 nosil na kabátě hranatý křízek který
dostávali účastníci té bitvy.
Že ta mez nebo ten podmezek byl ze štěrku a kamení a né z hliny nedalo se to rozhrnout jako jinde a tak to traktoristí vozili do Novákova (č 76) březi kde to vysývali mezi stromy a teprv na
naléhání Adolfa Nováka č. 87 dovezli také něco do úvozu Krčovské cesty pod místo kde se ta samá spojuje s cestou Čermákovou od zvoničky.
Že ta mez byla z kamení a né z hliny, an celý ten hřbet Novákova gruntu je kamenitý a zrovna v tomto posledním místě kde se říká na Pohaništi bývala prý spousta malých hromad kamení jimž
staří hrobky říkali. Ty potom na větší hromady svozili z nichž některé uklidili do cest a to hlavně
Vilém Polouprutský č. 28 a Ant. Večerník č. 76 a nověji ty ostatní do Trhovice JZD a Státní statek.


7\. (prosince) svítilo slunce do jinovatky což bylo velmi krásné a ten den měl kremaci Ladislav
Ducháček s hasičskou čestnou stráž u katafalku a rozloučili se s ním: za zdejšek Jindřich Matura, za


Sokola v Roztokách u Jilemnice, kde Dducháček před důchodem bydlel, jeden tamní a za včelaře
Josef Tomeš ze Sklenařic. Ducháčkův syn jsa nemocen nemohl se zůčastnit.
Ten samý den co Ducháček, zemřel v Praze jeho vzdálený příbuzný 87 letý Ludvík Polouprutský, majitel staroveské chalupy č. 30, rodák z č. 25, vyučený zedník, rotmistr ruské legie a za I. republiky
člen Hradní stráže. Kremaci měl ten samý den co Ducháček kdy měl v Praze též kremaci 74 letý
Josef Babec bratr Anny Babcové někdy č. 68, důstojník čs. zahraniční západní armády za II. světové války.
9\. sníh nadobro pryč 11. se zelenal trávník ale navečer udělalo znovu bílo a v neděli 12. na střechách a stromech silně mokrého sněhu. 15. protahovali silnici, 16. přes noc špláchalo s bouřlivým větrem takže byl sníh skoro pryč ale 18. zas něco mokrého sněhu připadlo. 20. odpoledne mrznoucí dešť s čehož hladké cesty a na Štědrý den polojasno na kteréž Vánoce zas po několika letech měla
Stará Ves vánoční stromek republiky zásluhou Vlastimila Albrechta, Václava Šídy a Jiřího Čermáka a zas pod Jednotou.
14\. byla ve Vysokém v hotelu Morava předvánoční besídka s důchodci Státního statku na které byli ze Staré Vsi pouze dva a to Josef Šmíd a Jaroslav Večerník. 28. když už zas byly všecky břehy
holé, připadlo přes noc něco sněhu a foukalo s ním což bylo prvně tu zimu a museli protahovat silnici a že padal dál a byla foukanice, protahovali 29. cesty po vsi a 31. prosince po jasné úplňkové
noci, celý den hustá mlha a tma a slunce ani neprokouklo.
Rozdělení pozůstalosti po Jiřím Čermákovi tedy dům č. 93 a pozemek jenž po zabrání Státním statkem zbyl, provedeno na základě rozhodnutí Státního notářství v Semilech dne 30. srpna, tak, že
majitele 1/2 se stal syn zemřelého Jiří Čermák a majitelkami druhé 1/2 dcery: Marta Fracová a Jiřina Lemberková.

Ten rok zemřelý Ladislav Ducháček byl nejprv strojníkem v továrně v Buřanech a posléze v Roztokách u Jilemnice vyučiv se řemeslu u strýce Oldřicha Ducháčka č. 14. Dům č. 49 měl od něho ujmutý syn Ladislav Ducháček ml. již dříve. A ten rok zemřelý Ludvík Polouprutský č. 30 byl poslední kuřák dýmky ve vsi a stále se mu klátila u úst krátká dřevěnka zrovna jako jeho bratranci
Vilému Polouprutskému č. 28.
Před Vánocemi nějaký dobrodinec dostav se do rekreační chalupy č. 42 odnesl si odtamtud mezi jiným i mosazný hmoždíř na tlučení koření a starý kávový mlýnek.


Ta chalupa č. 27 o níž je už zmínka při tom rušení mezi je uvedena v popise Semilskonavarovského panství v roce 1562 a hospodařil na ní tehdy jistý Adam. Více psáno není a tak nevíme při tehdejší nestálosti příjmení jeli to příjmení nebo křestní jméno, poněvadž většina ostatních usedlíků je psaná zrovna tak.
Při roce 1620 měl tu chalupu Jan Voják jenž je po roce 1625 změnil na ten způsob že na ni šel jeho bratr Jiří Voják a an na jeho grunt Vojákův (dnes č. 43, 44, 45 a 46). Jiří Voják měl chalupu ještě 1654
podle certifikace gruntů ale v katastru z roku 1713 se už připomíná co pustá a dnes už nám nikdo nepoví jak k tomu pozemku bez stavení přišel Jakub Polouprutský č. 15 nebuď dne 21. května 1720
stala se smlouva dobrovolná mezi ním a Janem Novákem (č 28) jakožto tenkráte rychtářem tak že on Novák koupil kus pole které leží vedle jeho pole, nazvané Prut za sumu 14 kop grošů. Na věčnost
Milostivé Vrchnosti z toho ročně ouroků přijíti má jedna slepice to jest na penězích 12 denárů. Při tom dobrovolném prodeji byli tam následující osoby: pan Václav Ďoubalik, Štěpán Nigrin z Vysokého, Václav Telec č. 10, Jan Vít č. 34 a Jakub Hevák č. 20 konšelé obce staroveské. Stalo se dne jakž
nahoře označeno.

A tak Jan Novák chalupu znova vystavěl a předav č. 28 synu Jakubovi usadil se na ni sám. Po něm ji měl jeho syn Jan Novák k jehož dceři Evě se přiženil Isidor Novák z č. 28 po němž ji ujal 6. října
1819 syn Josef Novák.


Asi za dva roky potom co byl Josef Novák hospodářem na Prutě, hrál co člen staroveské kapely ve Stanovém na posvícenské muzice v hospodě rychtáře Antonína Zemana č. 9 u Bochů kde byl též
jeho soused Jan Housa č. 26 takto šenkýř a rychtáře Zemana švakr a tam umluvil Housa Nováka, aby mu chalupu prodal. Novák hned nechtěl ale sám jsa už hodně opilý, svolil. Když se z toho vyspal, nechtěl o ničem slyšet, ale byli svědci a to hlavně stanovský rychtář a tak dostal za chalupu
1 000 zl. a byl rád když mu Jan Housa mladý přenechal svůj baráčnický barák č. 55 koupený v dražbě za 140 zl. kde se dosud říkal u Voceďálků kam přišel s Novákem přislotek „na Prutě“. Ten zápis se dělal 25. ledna 1822 a výminkářka na č. 27 Eva Nováková dožívala stáří u Jana Housi starého v
č. 26 kde se nakonec v nepřítomnosti domácích jsoucích na poli, oběsila k čemuž si sama zatloukla do římsy hřebík.


Ve Staré Vsi dne 24. dubna 1983

Jaroslav Wečerník


Majiteli chalupy č. 30 po zemřelém Ludvíku Polouprutském se stali v květnu 1983: syn Jiří Polouprutský a jeho nevlastní matka Anna Polouprutská, oba bytem v Praze

### **Rok 1983**


V roce tom jako v roce 100 let Národního divadla v Praze, **vzpomeňme si také staroveského diva-**
**dla a to toho prvního, Vodseďálkova na začátku minulého století** .
Někdy při roce 1820 ujal se Frant. Vodseďálek č. 75 vedení staroveského divadla které to bylo snad už v předešlém století, ale nevíme kdo ho vedl a kdo hrál. Vodseďálek se narodil 25. dubna 1762 co
syn Frant. Vodseďálka z č. 10 u Starů, podruha v chalupě č. 7 u svatého Jana Nepomuckého, kterýžto jeho otec po roce 1770 postavil si na ukoupeném obecním pozemku dřevěný dům č. 55, na tom
skalním hřbetě pod dnešní zvoničkou mezi č. 24 a 25.
On (mladý Fr. Vodseďálek) byl, jak staří říkali, „mudrc“ a skládal divadelní kusy sám, nejvíce ze
Starého zákona. Hrálo se v neděli odpoledne a byli přitom nápomocni skoro všichni občané. Diváků býval velký nával až od Turnova a Tatobit a z nejvzdálenějšího okolí a jméno Stará Ves bylo široko daleko ve známosti. Nejdříve se hrálo mezi Starovou Stodolou č. 10 a korytem. Tehdy nestálo ještě č. 83. Potom se také pohralo na místě kde dnes stojí zvonice před č. 75. Třetí místo kde se
hrálo byla bývala Vršťalova stodola u č. 94 zbořena roku 1887. Tehdy v 30 tých letech ji Vit Polouprutský stavěl a kvůli divadlu nechal jen hranici bez vazby. Na patře se hrálo a hlediště bylo nad stodolou. Další místo bylo podobné hned vedle u č. 20 u druhých Vršťalů kde Jan Novák roku 1838
také stavěl novou stodolu a do žní ji ponechal bez střechy a na patře se též hrálo a herci chodili na jeviště po pavlači a hlediště bylo za domem. Posléze se hrálo na louce u Jana Nepomuckého kde
stávala chalupa č. 7 na pozemku Jos. Vodseďálka č. 9, starosty. Ředitelem byl tehdy Frant. Vodseďálek č. 79 nejstarší syn Frant. Vodseďálka č. 75. Rozepisovatelem úloh či jak tomu říkali role byl Josef
Polouprutský č. 94. Zkoušky se konaly v č. 10 u Starů. Prkna obstaral ředitel a vybíralo se na všeliká vydání, k stání pěták k sezení 10 kr. a na první místo 20 grejc. kdežto dříve se bralo co kdo dal.
Lavice stály nahoře co je dnes zahrada a nad sochou bylo vyvýšené jeviště. Poněvadž se hráli samé biblické příběhy, byli herci většinou stále tou samou osobou. Tak ředitel byl Bohem, měl na sobě
nádobu v podobě dlouhého sudu zlatým papírem polepenou jenž představovala ten ohnivý sloup v němž Hospodin předcházel Židy do zaslíbené země. Jeho bratr Pavel byl Samsonem, Josef Polouprutský č. 89 Davidem, Jos. Hotovička č. 69 Goliášem, Josef Novák č. 84 Mojžíšem. Františka


dcera Frant. Polouprutská č. 88 provdaná Svárovská č. 23 byla Dalilou a z těch stejných úloh vyniklo mezi Samsonem a Dalilou Nněco hodně více než pouhé divadlo. K veselejšímu kusu měli i ty dva šašky a sice: Josef Hladíka č. 47 a Antonína Nováka č. 61 jenž měl kalhoty modře a bílé pruhované,
klobouk špičatý a zahnutý a na kabátě našité červené flíčky kdež to Kucheláček (Hladík) měl mezi nohami pověšený velký mosazný zvonec jaké se věšeli na potah do saní. Jinak v divadle upotřebyli
i všelijak se ve válkách a ve vojenské službě získané dragounské a kyrysnické přilby, šavle a kordy a pěšácké čáky. Jména osob jež herci hráli jim většinou zůstala co příslotky. V přestávkách se opona
z plátna spustila a staroveská kapela hrála a sice: Jan Mňuk č. 38 na harfu, jeho syn Edvard na housle, Jan Karlas č. 91 na klarinet a Rechcigel z Vysokého na koňskou nohu (nástroj o jedné struně).
První ředitel byl vyučen krejčím ve Vídni od čehož mu do smrti říkali „krejčí Čermáků“ od skupiny domů Čermáků kde jeho dům č. 75 stál ale potom vyučen zedníkem a byl dokonce mistrem a byl brán od vrchnostenských úřadů vedle tesařských mistrů co přísežný znalec k obhadům zděných staveb.
Roku 1803 dne 10. února koupil od France Čermáka 1/2 jeho usedlosti č. 23 za 809 zl. na níž si dům č. 75 vystavěl a jemuž starší lidé po dnes „u Krejčů“ říkají. Za nedlouho potom se vrátil Čermákovi půl stavení č. 23 za plnění výměnku.
Byl třikrát ženatý; z první ženou rozenou Polouprutskou vyženil domek č. 21, druhá byla Nováková od Vojáků z č. 46 a třetí ta ho už přečkala, Nečásková z Vysokého a měl asi 20 dětí a je to ku podivu jak to všecko zastal: hospodářství, zedničinu a divadlo. Děti mu všecky nezůstaly každé
jméno bylo dvakrát. Tak hned první Josef se mu nevrátil z bitvy národů u Lipska 1813 a druhý Josef prodav č. 75, koupil si usedlost č. 9, pobyl starostou a měl ve vsi první ruchadlo. Vodseďálkovi potomci měli krom usedlosti č. 75, ještě usedlost č. 79, půl usedlosti č. 54 na Skále a domky č. 21, 18,
25, 50, 61 a č. 82 ve Vysokém kteréž při požáru města 1834 poslední směrem ke Staré Vsi shořelo.
Zemřel 14. března 1843 a nástupcem na č. 75 se po něm stal syn Josef teprve 14 letý za nějž hospodařila jeho 43 letá matka Barbora kdežto zemřelému bylo 81. Ta spousta Vodseďálkových dětí stále sháněla něco v přírodě a hodně chodili na Roztocko na podmezky kde je mnoho lískoví a tak
se jim dostalo od roztockých příslotku Vořešnici a nejdéle se tak říkalo mladému Jos. Vodseďálkovi č. 9 a Jos. Vodseďálkovi synu Fr. Vodseďálka z č. 79 jenž zemřel ve Stanovém v chudobinci.
Druhý ředitel Frant. Vodseďálek syn z č. 79 už neskládal divadlo sám ale hrál hry po otci a jiné kupoval tištěné. Za války s Ruskem 1866 navštěvovali zdejší divadlo vojáci byvší ve Vysokém. Začátkem té války se všechny věci k divadlu potřebné schovaly do sklepa u Krejčů č. 75. Za připomenutí stojí že vždy v neděli po poledni před představením přešli všichni herci ustrojení v divadelním
v průvodu pro reklamu po vsi.
Na dříví a prkna k divadlu potřebná byla dražba na den sv Václava 1867 a na obleky a jiné potřebnosti následující neděli a nejvíce těchto koupili vysočtí pro své divadlo a ve Staré Vsi byl od té doby s divadlem konec až do dvacátých let našeho století kdy znovuzřízený spolek Snaha ho zas
vzkřísil a hrálo se na sále dolení hospody č. 73 u Kvardů.
A nakonec záznam o divadle z roku 1865“když Josef Hajnů vozil dříví od Pohla na palác (jeviště) to sme němu pomáhali: já 1 den, Pavel 1 den, Jan Zeman 1 den, Kašťáček 1 den.
U paláce stavění Tonda ševců 1 den, Jan Tejrů (Zeman), já 1 den, Pavel 1 den, Kašťák 1 den a odpoledne Turpíš 1/2 dne, Kasnický 1/2 dne. Kuchela 1/2 dne. Druhej den u paláce Tonda ševců 1 den, Jan Tejrů 1 den, já 1 den, Turpíšek 1/2 dne, Kasnickej (Večerník) 1 den, Jan Prutskej (Novák)
1/2 dne a Michal Vojáků (Novák) odpoledne. V pátek u paláce Tonda ševců (Večerník) 1 den, Jan
Tejrů 1 den, já 1 den, Franta 1/2 dne (syn), Pavel (bratr) 1 den, Kuchaláček 1/2 dne, Kosnickej,
Smětálek (Večerník č. 20) 1 den a Pepiček Pátku, taky Kucheláček 1/2 dne. V sobotu Tonda ševců
1/2 dne, Jan Tejrů 1/2 dne, já 1/2 dne, Franta 1/2 dne, Pavel 1/2 dne, Jan Prutskej 1/2 dne, Pepík
Pátku 1/2 dne, Kašťák 1/2 dne a Kostnickej 1/2 dne.


Outrata skrze komediji: nejprve za komediji Samson 5 zl. za Mojžíšovu 5 zl, na faře 50 kr. 4 cesty do Semil a v Semilech na ouřadě 1 zl. 50 kr, kniha papíru 20 kr. za řebyky Vysokým 2 tisíce zl, máž
kořalky 32 kr. a 4 1/2 dne sem byl u paláce a dřivi vožení z Vys. a Franta 2 půldne za 40 loket plátna
8 zl. 45 ještě sem ve Vys 2 půldne strávil a Franta zas 1/2 dne a já za 1/2 lokte komertuchu (?) 12 kr.
za světlo na prubu poprve 9 zl. podruhé zas 9 zl. a zas u práce a chodění 1/2 dne a zas v sobotu 1/2 dne a v pondělí 1/2 dne, outery od 3 hod do večera, za řeb. zas když se přepobíjel 1 zl. a ještě ve
čtvrtek 1/2 dne a v pátek 1/2 dne, dohromady 10 dní činí suma 4 zl. a do Semil 4 cesty 2 zl. a za komerci Samson 5 zl. a dřív co sem vydal činí suma 15 zl. 29 kr. a Jandoj truhláři sem dal 5 zl.
Kronikář viděl ještě roku 1923 u souseda Frant. Nováka č. 94 úlohu na divadlo co dozorce nad robotujicimi židy kde mezi jiným bylo „jsem Egypťan, to světa pán, tak tě otroku udeřím až z tebe
duši vyrazím“.
Oni Vodseďálci měli v mnohém primát. Tak jak už řečeno první ruchadlo ve vsi měl Josef Vodseďálek č. 9; první starosta a poslední rychtář byl Jan Vodseďálek č.10; první faktor navleku koral byl Josef Vodseďálek č. 68; první tkadlec Josef Vodseďálek č. 50; první medián (spiritista) byl Ant.
Vodseďálek č. 10, první kněz ze vsi byl P. Frant. Vodseďálek z č. 10; první padlý ve válce 1914 byl
Ladislav Vodseďálek z č. 9 Josef Vodseďálek č. 54 měl první ve vsi mlaticí (ruční) stroj č. 5 které ve vsi první shořelo jsouc pojištěno; patřilo Frant. Vodseďálkovi. První doktor ze Staré Vsi byl dr
Frant. Vodseďálek z č. 83 a první radiopřijímač tu měl Věnceslav Vodseďálek č. 10.
Rod Vodseďálkův pokud ve Staré Vsi byl, paměť následující domovní čísla: 1, 2, 5, 7, 8, 9, 10, 15,
17, 18, 21, 23, 25, 26, 34, 38, 42, 50, 52, 53, 54, 55, 61, 62, 66, 67, 68, 75, 78, 79, 83, 87, 93, 95.


Roku 1983 v lednu po více nocí blýskalo a hřmělo a celý leden byl více mokrý a napadl li sníh, hned byl na vodě, a břehy byly víckrát holé ale přesto byl nedostatek vody a krajský národní výbor vyhláškou vybízel k šetření s ní.
18\. dopoledne doprotáhli cesty a hned po poledni zalehl vítr tak že krom jiných škod přetrhal dráty takže nez se to spravilo, bylo se do 9. hod večer potmě když předešlý den vítr vyvrativ na
Hranicích modřín, zdržel autobus vezoucí lidi do práce.
26\. zemřel ve Vysokém náš rodák 59 letý Ladislav Jandura do nedávna vozka Státních lesů. Při jeho kremaci 1. unora se s ním za dnešek rozloučil Jindřich Matura a za cirkev bozkovská kněžka
která měla tu smůlu že řekla že miloval vůni pokoseného sena a vlníci se lán obilí a on to spíše nechal shnít.

30\. ledna špláchalo že potok neobyčejnė stoupl a mnozí měli vodu ve sklepích.
V unoru se také střidalo sněžení s oblevou ale bylo dosti krásných dnů po hodných nočních mrazech, takže byl površek ještě v březnu.
4\. března navečer měl ve škole ing. Kardík ze Státního statku se slovním doprovodem promitáni diapositivů z Turecka, Řecka a Egypta, předčímž přečetl kronikář Večerník události z roku 1883 se
stavbou školy v tom roce což si přišlo shlédnout a vyslechnout 20 osob.
5\. se tu prvně objevili špačci; při Mezinárodním dnu žen kusy trávníku vytálé a 12. když byla polovička sněhu pryč, napadl přes noc nový který však přes den na výsluní roztál a na starém držel
površek a ze silnice se už prášilo a 16. sem tam někdo rozhraboval krtičiny.
19\. na Josefa kteréhož jmena tu bylo 6 osob byl večer bál hasiči pořádaný, který se přes nečas vydařil, většina sněhu pryč a objevovaly se bledule.
21\. večer hasičská schůze s 11 účastníky za účelem prohlídky komínů kteráž uskutečněna 26. odpoledne dvěma dvojicemi a sice: velitel Šída s Otakarem Polouprutským a Vlastimil Albrecht s Jiřim Čermákem.

27\. na Květnou neděli kdy byl zas zaveden Letni čas, bylo ráno zas znovu bílo ale do večera nový sníh stál když předtim 23. protahovali silnici.


Ten čas byl stěží jeden zajíc na celém katastru a ani jedna koroptev a křepelka se neozvala, to spíše srna tu přeběhla. Rovněž drobného ptactva nebylo jako dřive a to ani těch vrabců a strnad už
vůbec nebyl k spatření. Vos bylo dosti ale čmelák sotva jeden za leto přeletěl.
Na jaře byl na vlhkých lukách zrovna koberec bledulí, že ale tyto už řadu let nikdo neposíkl, vyhynula větsina květin pod starou suchou travou. V lesích zas dělala lesní správa probírku a poražené na krátko přeřezané kusy dřivi nechávali na mistě shnít a nebylo skrze to lesem k projití a také černé jahody neboli borůvky od tohoto sprasku vyhynuly.
1\. dubna kdy začal Státni statek smykovat pastviny bylo deštivo a 3. ráno bilo a ani do večera snih nestál a ještě 15. ráno bylo bílo a pršelo dál se sněhem.
10\. v neděli odpoledne pohřeb 3. Velkou neděli zemřelého 74 letého Miloslava Vodseďálka Kvasničky z Vysokého č. 199, bývalého kapelníka, nějaký čas hospodáře Státního statku jenž každý den celé jeho území objel a že tehdy byl pohodlný podzim, dal všecka brambořiště převláčet takže mnoho bramborů se tím získalo; potom byl skladníkem. Jmenovaný užíval v jednání se svými vrstevníky
vždy příslotků nebo i příjmení všelijak směšně překrucoval na což byl sám nedůtklivý a to nebylo jen dva dvakrát nebo třikrát, ale až takto titulovaného rozzlobyl. Nebo „a ty jsi ještě živ?“ nebo „ty
se nějak ztráciš“ nebo „tobě chodi někdo na vlasy“, na což mu takto oslovený odpověděl, „jen když ty je máš černé“, neboť je měl sám už leta jako mléko.
12\. v noci důkladná bouřka s lijákem kterýž den dopoledne u stodoly č. 18 očkování psů jichž tu bylo 11, proti vzteklině.
17\. v neděli po mraze krásně a lidé začali louky uhrabovat. Na Vojákově skále se vyskytla liška. 19. podymí, větro ale horko; 20. začal Státni statek vláčet a to i záhumenkářům a 22. zahájil na
Malé Straně jarní setí. 23. udělalo 9 občanů uklid okolo bývalé školy a Josef Janoušek první ve vsi sázel brambory. 24. břízy rozpouštěly, 29. začaly rané třešně kvést a 30. hrušky a staroveský kravín
začal 28. pásti. V dubnu a to 18. se narodila Vladimíra dcera Vladimira Valenty č. 26.
Na 1. května se už žádný průvod ze vsi nedělal a kdo se chtěl oslavy zůčastnit, šel do Vysokého přímo sám kterýž den v noci bouřka s deštěm kterýž přešel 2. v dešť se sněhem což bylo ještě 3. a 4. první duha ten rok. Třešně v plném květu což moc slíbné nebylo ale přesto bylo potom třešni přeúroda.
5\. odpoledne zemřela náhle 82 letá Božena vdova po Věnceslavu Vodseďálkovi č. 10 rozená Bímová ze Sklenařic kteréž když druhý den Josef Babec zvonil, zvonil dvakrát anžto se mu provaz u zvonu přetrhl. 12. kremace bez obřadů cirkevních i občanských.
7\. odpoledne traktorista Vlastimil Albrecht vsadil brambory asi desiti záhumenkařům kterýž den se tu prvně objevily vlaštovky a 9. se prvně ozvala kukačka.
7\. vykopali hasiči: Frant. Svatý, Václ. Šída a Jiří Čermák výkop pro kábelovou přípojku k požární zbrojnici.
Majitelka hoření 1/2 domu č. 54 na Skále Anna Kvardová bydlivší ve Vysokém, vlastně jeji manžel, když neuspěli s tím, že plocha po zahrádce Boženy Koublové, majitelky dolení 1/2 téhož domu, nad jejich stodolou, je jejích, tak nasypali fůru škváry na cestu k dolení polovici domu, aby ji zabránili příjezd s čímkoli k domu.
11\. začínaly slivy kvést a 18. i pozdní v plném květu travu tahlo do výšky, ale byla hodně řidká a také jabloně rozkvetaly.
15\. vsadil Vladimír Šalda poslední ve vsi brambory a 18. je začal sázet Státní statek nade vsí na
Novákově a Krčovském mezi cestami Krčovskou a Vitošovou a 16. začal Václav Žitný první ve vsi sušit seno. 18. hasičská schůze z 10 účastníky a s jednáním o soutěži družstev ve Sklenařicích, o zájezdu do Českého ráje o poutní taneční zábavě a o poslání pozdravu Vladislavu Polouprutskému st.
do léčebny v Horním Maršově.
19\. přes loňskou přeúrodu jablek, jabloně v plném květu, ale byla obava, že když ve vsi ani jedna včela nebyla, že ostatní hmyz na to nestačí, aby ovoce bylo. Obava ta se ukázala zbytečnou, jablek


se urodilo snad ještě více než minulý rok. 22. Svatodušní neděli začali jasany rozpouštět a šeřík kvést.

29\. o roprachtické pouti odpoledne asi třikrát zahřmělo a pár krup spadlo.
30\. odpoledne v II. poschodí semilské radnice schůze kronikářů semilského okresu za účelem soutěže kronik.


**(Z jiné knihy/sešitu zde doplněno to, co v této knize není. Obě dvě kroniky mají téměř totožný**
**text za zhruba stejné časové období, jedna je ale opatřena schválením, razítkem a podpisem**
**zástupce rady MěNV Vysoké n. J. a druhá ne. Z kroniky bez „schválení“ jsou dále vloženy ně-**
**které části kurzívou):**


… _schůze kronykářů semilského okresu skrze soutěž a výstavu kronyk v níž se z těch všech bílých_
_hlav ozvala jedna na instrukce, že se má ve všech zápisech zdůrazňovat vůdči úloha komunistické_
_strany a zapisovat zejména protestní akce proti neutronové bombě a americkému imperialismu, že_
_jsme byli vždy poučování, že kronykář má zapsat událost jak se stala a komentář o ní ponechat_
_čtoucím._

_12. t. m. se oběsil v Roztokách pro těžkou nemoc 70 letý Věnceslav Vodseďálek jehož 60 léta žena_
_Růžena dcera Jos. Soukupa ze Staré Vsi si vysloužila titul „postrach Roztok“ pro mistrovství v na-_
_dávání a závistivost která se projevila hlavně když zvěděla jaký má kdo důchod a umřel li někdo,_
_litovala pozůstalé jakou mají škodu že přišli o jeho důchod._


7\. května se dožil 80 let Stanislav Kobr č. 81, bývalý muzikant na křídlovku a desátník trubač
8\. jezdeckého pluků v Pardubicích. Ten čas to měla nahnuté staroveská rozdělovna koral anžto majitel domu č. 18 Jaroslav Vacátko bytem v Jablonci nad Nisou dal na ni né své adoptivní sestře Evě
Zemanové v Jesenném, ale závodu v Zásadě, výpověď snad prý protože chtěl dům prodat. Když bylo sklo znárodněno, domáhal se Vít Martinec č. 46, ale tehdy se kde kdo příčiňoval, aby ji dostala vdova Vacátková se dvěma dětmi a bylo to tehdy mladému Vacátkovi dobré že se vyškolil z matčina příjmu a když toho dosáhl, rozdělovna mu překážela a sestře dům prodat nechtěl.
V květnu také dávali navlékačky koral po 10 Kčs na fond solidarity pro zachování míru.
12\. po noci s deštěm a mírnou bouřkou ráno hrozná rosa, zima a na obloze ani mráčku ale na den kůpovitá oblačnost kterýž den dopoledne kremace Boženy Vodseďálkové č. 10 bez obřadů
a církevních i občanských, ale se zahráním a zazpíváním několika písní jako „Zelený hájové“ a poslední „Zasvíť mě ty slunko zlaté“ ale mezi nimi také „Cikánko ty krásná Cikánko malá srdéčko ti láska má nepoutala“.
Účastníků zrovna mnoho nebylo. Je takový názor že žena má být oporou svého muže a podporovatelkou ho v jeho snahách a to ona byla. Ono ho byl dosti a ona ho ještě popichovala a naváděla v jeho diktátorství a rozeštvávání obce. A lidé si lámali hlavu proč takový vlastenec opustil Prahu,
kde už začalo povstání proti Němcům a ono se teprv později zjistilo že by ho tam byli spoludělníci utloukli pro kolaborantství s Němci. Jako zaměstnanec tiskárny a nakladatelství Orbis kam mu dopomohl strýc ministerský rada dr. Frant. Vodseďálek, jsa truhlář, dělal v bytech nějakých německých hodnostářů ve vilách při Praze; tyto zaměstnávatele velmi chválil a mezi dělníky propagoval
tu „Němčinu“ pro dělníky… Tam se už nevrátil a aby to zamaskoval, hned byl komunistou a usiloval o JZD, že ve Staré Vsi musí být kdyby se mělo jít přes mrtvoly. Že vězení nikomu zdraví nepřidá, řekli kdo do toho viděli, že minulý rok zemřelého souseda Oldřicha Vodseďálka č. 83 a Jos. Babce
č. 68 má na svědomí. Jeho žena byla o 7 let starší.


4\. června se začala sázet hlavatka a podobné a první týden toho měsíce se mnoho záhumenkového sena usušilo. 5. umřel náhle 83 letý Frant. Večerník bývalý majitel domku č. 99 rodáka z č. 24, posledně v domově důchodců v Rokytnici.
7\. po přimrazku krásně, až žár. 8. rovněž tak a 9. zas kterýž den se tu odbývala podpisová akce na
URO pro zachování koral ve Staré Vsi. 19. o roztocké Národní pouti se mračilo. Rané třešně měli špačci, vrabci, brány a i kvíčaly ožrané a oni byly za sucha tuze ničemné. Po 20. začali žáry, 22.
v roklích přimrazek. 24. na Jana Křtitele většina záhumenkářského sena byla vysušená což se nestalo už řadu let. Slabší místa už byla vypálená, otava nerostla a obilí podesichalo a žloutlo. 27. přišel po dusnu odpoledne déšť s mírnou bouřkou a po ní bouřka důkladnější po kterémž dešti všecko
rostlinstvo velmi zpěknělo.
29\. kolaudace novostavby domu č. 19 Josefa Polouprutského. Stav dobytka a drůbeže koncem června byl: kráva 1 (Václ. Žitného č. 27), býčci 2 (jeden integrační a jeden svůj u Jiřího Čermáka
č. 93), prasata 2 v č. 93, koz 11, kachen 5, slepic 128, kohoutů 12, kuřat 26.
Státní statek měl v kravíně 121 krav a v odchovně 80 jalovic.
Ten čas přišla Stará Ves o jednu pamětihodnost když se nový majitel č. 48 Sova rozhodl postavit si záchod, který tam pokud lidská paměť sahá, nebyl. Dřívější obyvatelé chodili za tím účelem do
hoření komory na zadku stavení a potom to vylévali od čehož byl v celé síň smrad a nebo do lesa za dům mezi lopuchy, tím spíše že pokud se tam hospodařilo, bylo komárů potřeba a tak jedna ženská
po porodu musela ven před dolení dveře a umřela na to.
30\. žár.
2\. července prorazilo slunce mraky a žár dál kterýž den hasiči pořádaný zájezd do Českého ráje, na Humprecht do Prachovských skal, Jičína, na Kost, do Sobotky na Trosky, Hrubou Skálu, Sedmihorky, šemtínskou lípu, na zvonici v Rovensku a naposled na památku po Keltech u Sejkorské
kaplicky. Účastníků bylo 30.
3\. přišla zpráva o výskytu mandelinky bramborové ve Vysokém a 10. už byla i ve Staré Vsi ale nějak příliš moc se nerozmohla. Na obloze ani mráčku, pekelný žár, otava vadla a asfalt na silnici
tekl. 8. na večer čistili staroveští hasiči a jiní počtem 21 osob nádrž pod školou.
Týž den kdy byli staroveští na zájezdě, šli vysočtí divadelní ochotníci s příslušníky svých rodin a jinými počtem přes 30 osob po stopách staroveského Vodseďálkova divadla, což výkladem doprovázel dr Václav Lukáš ředitel muzea a přešli od zvoničky drahami do Trhovice na Vrších a Trhovicí do Roztok a Bozkova.

Celkově byl červenec teplotně nadnormální, srážkově hluboko podnormální a po celý měsíc trvalo neobvykle suché a horké počasí bez ranních ros, že leckdo při sečení trávy pokropil si tuto dříve z konve vodou a to léto i ten Šalda měl už seno vysušené. Ale co staré několikaleté trávy stálo
na lukách dříve sušených které teď propadaly lesu.
11\. žár a mračilo se. Státní statek dělal postřik bramborů proti mandelince a zelí a jiná zelenina přímo obalena mšicí.
12\. odpoledne s mírnou bouřkou pěkně popršelo a 16. odpoledne liják s bouřkou. 12. staroveská národní pouť bez muziky ale z odpolední československou mší faráře Jana Böhma na níž bylo 12
osob, polojasno a žár. Mandelinek přibývalo.
22\. na Marii Magdalenu kteréhož jména tu bylo 10 osob na zamračené a zimě vyhrálo slunce.
27\. žár největší za řadu let, trávník se ztrácel a krtci ryli jen kolem štěpu, že je lidé zalévali a tudíž při nich bylo měko a i tráva tam rostla co štěpů zašlo. Listí žloutlo a padalo ze stromu, obilí předčasně zrálo, nebo spíše podsichalo, otava řídká a vysmahlá, nať u bramborů žloutla a líhala, mléko
přes častou výměnu vody, v níž bylo, kyslo a svářelo se ale přeůroda třešní a i višní. 26. Anny kteréhož jména tu ze stálých obyvatel byla pouze jedna osoba a to Anna Babcová č. 47.


1\. srpna vítr a neobyčejný žár a celou noc se blýskalo ale ani kapka deště nespadla, jen spousta jablek vítr stloukl na zem. Když přišel zákaz kropení zahrad a štěpů z veřejného vodovodu, nastal
nečas 3. po noci s deštěm a hrozným větrem při kterém zlámalo u potoka na pozemku bývalé chalupy č. 56 u Lukšů dvojitý jasan a hned vedle č. 12 Stanislavu Lukšovi asi 140 let starou lípu kterou zrátilo na dráty elektrického vedení až z toho bylo půl vesnice potmě, lilo ve dne dál a vyschlá země
vodu nepojímalá.
7\. o vysocké letní pouti dopoledne zamračené slabě, odpoledne se rozpršelo což na tento den už řadu let neudělalo a 10. na Vavřince bouřka kterýž den zahájil Státní statek za Trhovici na starovesku žně a Jaroslav Večerník zahájil záhumenkářské sečení ovsa kterýž posekal, svázal a postavil
úplně sám do 22 babek. Ten týden našel sem tam někdo první houby, ale dlouho nerostly. 17. kdy byla prodejna Jednoty na neurčito uzavřená pro nemoc vedoucího Ladislava Kobra, začal den žárem ale odpoledne se zamračilo, bouřka a sice přímo nade vsí nebyla ale dva lijáky s trochu krup
přešli.
Cesty probrané že to nebylo řadu let, nať u bramborů vyvrácena a leckdo měl vodu i v síni a v kravíně ji měli v přípravně a v hořením chlévě, také brambory Státním statku probralo.
25\. žár, kterýž den v noci zemřel Petr Slavík jemuž by bylo 19. příští měsíc 85 let.
Starý mládenec výrobce a majitel pohyblivého betléma po němž zůstali domy: č. 45 s betlémem a č. 85 jeho rodiště a poslední bydliště. Vyučil se domácím tkalcem ale zůstal u bratra hospodáře jsa
napolovic čeledínem a napolovic spoluhospodářem. Byl také posledním rakouským vojákem ve vsi. O tom sám vypravoval „odvedli mě na 17ti letech k jičínskému pěšímu kluků č. 74 který však
byl tehdy posádkou v Kadani. Rakousku to tenkrát začalo dělat nedobrotu a tak překládalo české kluky do měst německých a do Uher a Maďary a Němce zas na jejich místa. Když nás takové kluky
do té Kadaně přivezli, hrozil se nás šikovatel ‚ježišmarjá, takový špačkové, co si s nima počneme?‘
Bylo to v mokré zimě a než s námi celý pořádek udělali, dala se do mě zima. Tu byl oběd, polévku jsem snědl, moc teplá nebyla a ta porce masa, co jsem dostal, lidově se tomu říká „flaksa“ nebyla
k zpracování. Zkoušel jsem tu přetrhnout drže to rukama a zuby ale ono se mě to ze zkřehlých prstu vymklo a napálilo mě to přes oko a já se dal do pláče. V tom tam přišel bratr Stáňa o 6 let starší a tenkrát už starý voják jenž věděl, že mě tam asi ten den přivezou. I spustil na mě, „co brečíš, to seš
voják?“ A já pokračoval „vždyť já jsem žádným vojákem být nechtěl.“ Roku 1920 odvedli Petra podruhé k témuž pluku ale s číslem už 22 a ten bratr Stanislav ho přežil jsa u potomků v Ostravě vdovec 91 letý.
31\. odpoledne kdy měl pohřeb na hřbitov, nad jeho rakví promluvil mimo katolického faráře,
Frant. Svatý o jeho zemědělské práci, navleku koral a betlémářské a řezbářské zálibě. Byl žár.
Na Bartoloměje (24.) hleděli staří sít žito, když né všechno tedy aspoň první a také se přitom spravovali podle květů vřesu který někdy kvete na koncích, jindy prostředkem, nebo od zdola a zase
jindy celý a tak že je lépe sít později, jindy né příliš brzo, nebo brzo a nebo že je dobré každé setí ale sili raději dříve a aby mělo před zimou nad zemí tři péra nebo bylo jen zjehlené (?) to je, mělo jedno
péro, nejhorší bylo se dvěma péry i to obyčejně přes zimu zašlo.
1\. září krásně ale vítr. Začátek nového školního roku v němž jích ze Staré Vsi chodilo do vysocké školy 7 žáků, rozuměj všech, už dříve chodících s prvnikáři dohromady.


A že **před sto lety postavila se škola nová** u nás, připomeňme si, jak se to všechno sběhlo.
Jelikož nevyhovovala školní budova č. 49, bylo usneseno místní školní radou, aby na ni byly provedemy některé opravy, ale c. k. okresní hejtman Kostial co předseda okresní školní rady nepřipustil opravu, protože stará budova nevyhovuje zdravotním požadavkům. Usneseno tedy 14. července
1878, aby se přikročilo ke stavbě nové školy s tou podmínkou, když dostane obec subvenci ze zemského fondu. Usneseni to vzbudilo u občanů velikou nevoli, takže obecni výbor požádal okresní


školní radu, aby bylo od stavby upuštěno. Ta na to odpověděla, že bylo již 7. července sděleno, že nezdravá poloha a špatný stav tamní školní budovy ji nedovoluje nadále užívati a že k účelu a ke
správě není. Ale obec se ještě vytáčela a chtěla starou skolu upravovat, ale konečně 16. unora 1879 odhlasováno v obecním zástupitelstvu 4 proti 3 hlasům, aby usnesení o stavbě nové školy z minulého roku zůstalo v platnosti a byly zařízeny potřebné kroky k jeho uskutečnění. Pozemek pro novou školu vyhledán 26. června 1879 č. parcely 531 patříci Frant. Svárovské č. 23 a jednalo se o pozemek s pozdějším sadem pod vnějnou (?) cestou od č. 94 ke zvoničce. Ale z koupě tohoto sešlo
a r. 1880 se usneslo, že nová škola se postavi na pozemku Frant. Lišky č. 17 a že majitel vyměni tento pozemek za obecni louku pod ním ležici a tak louka o 1/3 větší se za to dala. Z toho zas poustaly různice a zástupitelstvo chtělo odstoupiti. To se viděla jen ta třetina ač to bylo větší ale né ten
svah a ty důli po bývalem hlinovníku. 17. března došel z Trutnova rozpočet který upraven na 5 443 zl. 96 krejc. Stavbu měl Josef Vodseďálek z Vysokého. Základy se začaly kopat 17. července 1882.
Při obecnich volbách 11. června zvoleni skoro sami odpůrci stavby. Nová skola byla přijata 13. srpna 1883 a posvěcena 28. záři P. Josefem Holým farářem vysockým způsobem jednoduchým. Přítomen byl okresni hejtman Košťál a z nového výboru staroveského: starosta Frant. Vodseďálek č. 79 a rádní: Josef Housa č. 26 a Vit Polouprutský č. 28, dále Josef Novak č. 2, Jos. Polouprutskyý č. 78,
Frant. Janda č. 80 a Jos. Duchaček č. 14. Na novou staroveskou školu povolil zemský výbor subvenci
1 500 zl. a císař František Josef I. na ni daroval 200 zl., 50 zl. na ni odkázal 7. června 1882 zemřelý
67 letý kramář a trafikant Frant. Vodseďálek č. 66 vulgo Skalák. Ostatní peníze si obec vypůjčila ve spořitelně v České Lípě.
Po vysvěcení se v nové školní budově, jenž domovní č. 97 dostala, začalo hned vyučovat. Stará školní budova č. 49 v níž také spisovatel Josef Šír poučil, prodala se s povolením hostinské živnosti
která tam byla už před školou. Koupila ji Anna Vedralová, žena Frant. Vedrala z č. 84 obchodního cestujícího a mnohokrát trestaného podvodnika. Jejich syn ing. Bohusl Vedral byl zaměstnán ve
Škodových závodech v Plzni. Ale živnost hostinskou v č. 49 neprovozovali, až jejich nástupce Josef
Nepolský z Jilemnice. Anna Vedralová rozená Hásková z Vysokého tu provozovala jen jakési cukrářstvi.

Naopak zase Frant. Polouprutský č. 19 odhlasil živnost hostinskou obávaje se že zadlužením obce se stavbou školy by naň přišlo velké placeni. Kamení na stavbu se lámalo na Vojákově skále
a cihly se braly z Kramářovy cihelny v Jilovcích u Semil. Při stavbě, přípravě a dopravě materiálu bylo mnoho práce občanů, jak ruční, tak potažní. Tak mezi jinými i Josef Čermák č. 53 Vodseďálku
vezl 2 stovky cihel a na Cimbále se mu rozsypalo kolo. A tak on to kolo přiložil na vůz a nesl u té strany vozu nápravu v rukou až ke kovárně v Příkrém.
Učitelem zde tehdy byl Frant. Mařatka rodák vysocký a pozdější školní inspektor známý výrobce plastických map a to hlavně té pověstné mapy území národa Československého na tu Národopisnou výstavu do Prahy. Ta se dělala ve staroveské škole a pomahali při ni i někteří zdejší mladici,
jmenovitě Frant. Šalda č. 72 a Čeněk Slavík č. 20.
Kde všude se dříve poučilo ani snad doopravdy nevíme. Vypravuje se že také v č. 34 u Vitošů. No tam asi byla pořádně veliká světnice a v č. 53 u Vodseďálků také. Tenkrát tam ještě nebyl spolek
a světnice přehrazená nebyla. Tam učil vysloužilý voják Kaneček ze Semil a Ant. Vodseďálek č. 10 o něm napsal, že psal předlohy křidou na stěny a že sám mnoho neuměl. V č. 14 se učilo dvakrát
a to byl učitel ve svém. Poprvé též “ausgedienter soldat a podruhé už skutečný vyškolený učitel ale mezitím poučilo v č. 18, když majitel Václ. Hevák bydlel v Praze a domek pronajal obci pro školu
a potom když Frant. Vodseďálek koupil usedlost č. 79 u Holánů, než mu syn dospěl, aby mohl sám hospodařit, pronajal tam světnici též pro školu. Staří vzpomínali jak učitel Jos. Neťuka v č. 14 se
svojí ženou při vyučování předli a když ten samý umřel, dědicové hned školu nevypověděli ale musel jeho nástupce Jos. Kysela ve světnici, kde vyučovali, i bydlet a spát a v č. 34 u Vitošů, že se zas


několikrát stalo, že hospodář přijda z pole a vida učení ještě v plném proudu, rozzlobil se „a vy tu jste zatracená bando ještě? Už koukejte mazat!“ Když už potom dědicové učitele Neťuky prodali,
koupila v 50tých letech obec č. 49 do té chvíle hospodu od Ant. Slavíka.


První týden září odletěla většina vlaštovek ale v kravíně jích několik bylo ještě 10.
Zato jednoho dne koncem srpna odpočívalo u kravina stádo čápů jež se někdo odvážil odhádnout na 60, což tu nikdo nikdy neviděl, tak nejvýš 3. Ten podzim bylo mnoho myší, takže některá kočka přinesla 4 denně. 3. po deštivé noci zamračené, zima, odpoledne popršelo s větrem. 4. bylo
deštivo, mlha, tma, zima a po oba týdny tu z Pustých do Trhovice a Krčovskou cestou do vsi a na
Vojákův kopec probýhaly motocyklové závody Svazarmu z Příchovic vždy třikrát denně a zůčastnili se jich jezdci až z Českých Budějovic a Považské Bystřice.
To leto u č. 48 vyzdili na zadku i tu dolení komoru na chlívě a v ní 2 okna dolu a 2 dozadu a také jedno okno vedle síňových dveří na mostek a načernili stěny světnice. Nebýt rekreantů, co stavení
by tu bylo zašlo.
Sem tam někdo sušil otavu ale nebylo skoro co a síklo se to bídně anžto byla tráva řídká a ohýbala se pod kosou. Státní statek počítal s tím že 25. srpna přestane pásti, ale že popršelo tak se ještě tráva vzpamatovala a dalo se pásti dál. Jablek bylo o 1/3 více než minulý rok. Zelí se konečně té
mšice zbylo a začalo se sbírat ale táhlo ho hlavně do výšky a kudrnatilo listy.
12\. v poledne sem konečně přijela pojízdná prodejna Jednoty, protože Kobr toho musel už doopravdy nechat, že ale o tom příjezdu skoro nikdo nevěděl, tak k ní skoro nikdo nepřišel a ve čtvrtek 15. zas na ni 20 lidí 2 hod. marně čekalo, no ale 16. přijela doopravdy a 18 odběratelů byl obslouženo.

15\. žár a 16. zima; 15. bylo Lidmile Vodseďálkové č. 75, 92 roku a Marii Kvardové z č. 73 dne
14\. března 80. Jak přišlo září, začali mnozí záhumenkáři kopat brambory do sklepů a měli, někdo malé, to následkem sucha, ale většinou velké že z nich bylo těžko vybrat sadbu a to zas ti kdož je
měli možnost zalívat vodou a tak byli ten rok brambory do sklepů čisté bez hliny a žádné zkažené ale na koupené brambory, jenž sem byly dodány z JZD v Košťálově, si spotřebitele stěžovali, že se jim kazí ve sklepě, že se asi spařili ve velké vrstvě. Státní statek začal se sklizni bramborů na
Krčovském a Novákově 20. září a dokončil to 29. Ten čas neobyčejně červenožluté západy slunce a to né při samotném zacházení ale až když bylo slunce asi čtvrt hodiny za obzorem, začalo to
hořet.

25\. o staroveském posvícení bylo neobyčejně větrno a pri polojasnu zima.
Ty dny před 45 lety byla mobilisace proti Hitlerovu nástupu proti Československu. Řada záložniků byla povolána již před mobilisací. Také letos v srpnu zemřelý Petr Slavík vzpomínal, že šli s Karlem Čermákem č. 15 o dva dny dříve navečer po roprachtických vršich na nadraži do Semil
a když zašli do těch míst, kde jim mělo naše město sejít z očí, zastavil se Čermák a povídá kamarádovi „tak se ještě ohlídneme na Vysoké, uvidíme li ho kdy ještě a uvidíme li ho, jak třeba bude vypadat?“.
26\. září odvážela Jednota od Ladislava Kobra č. 98 to, co už neprodal a v poledne čekalo přes 20 zdejších občanů 2 1/2 hod. marně na pojízdnou prodejnu u stodoly č. 18.
Ten podzim postavil Státní statek u svého staroveského skladu směrem k lomu zvláštní domek pro kancelář a zazdil vrata nahoru k cestě.
Mezi Stanislavem Kobrem č. 81 a majiteli staré stodoly č. 35 vznikli hraniční spory o čemž se
Kobr vyjádřil, že toho mají ti noví sousedé pořád málo.
28\. na Václava a 29. krásně a takový žár že se venku nedalo být v kabátě nebo blúze.
1\. října po přimrazku krásně, 2. po přimrazku větším, po němž zčernala tráva a omrzly jiřiny se na den čím dál více mračilo což vyvrcholilo 9. o roprachatickém posvícení deštěm s hrozným větrem


jenž stloukl spoustu jablek. Těch vůbec bylo všude rozšlapaných a rozježděných a nikdo o ně nestál a odbyt na ně nebyl a s hruškami to samé. Pokorní č. 95 ze dvou jabloní spadlou úlohu dovozili do
lomu. U bramborů se v mnoha případech vykopávali staré, na jaře vsaděné brambory, tvrdé, nevytrávené, takže se daly ještě skrmit.
10\. po přimrazku zamračené a na den deštivo, kterýž den bylo na horách prvně bílo, tedy né do
Václava. 12. odpoledne zemřel v jilemnické nemocnici, kde byl od 9. Josef Babec č. 25 jemuž by bývalo bylo příští měsíc 85 let.
17\. prvně ordinovala Eva Zemanová v nové rozdělovně koral v síni domů č. 98 Ladislava Kobra s nímž na to byla smlouva do 10. listopadu.
19\. Za deštivého počasí se od bylo rozloučení se zemřelým Josefem Babcem ze sboru Československé církve k posledním stavbám města směrem ke Staré Vsi. Mimo vysockého faráře Böhma, byli ještě farář z Lomnice a farářka ze Semil. Zemřelý leta nosil před pohřebním průvodem ten
černý prapor a ve Staré Vsi zastával od smrti Fr. Vodseďálka úřad zvoníka ale zvonil jen zemřelým a jemu teď odzvonila dcera Květa Špačková. On byl ochota sama, každému chtěl pomoci i když to
asi ve 3 případech při poražení stromu špatně dopadlo. A co říci o tom, že když koho pobízel, aby už také sušil seno jako on, s čímž vždy pospíchal.


Ze sešitu bez schválení MNV: … _A a co říci o tom že s ním měli nejhorší práci když chtěli na zeměděl-_
_cích, aby dali dobrovolně pozemky Státnímu statku, a nebylo to ani opravdu jeho ale měl to podepsat,_
_co uživatel. Měl to najaté, asi 80 arů parcelu zvanou v Paloucích od Čeňka Housy č. 27 a potom od_
_jeho nástupce Václava Žitného. Byl horlivým vyznávačem Československé církve, pomáhal kde co bylo_
_udělat, u sboru a fary, jmenovitě uhlí a dříví…. Také měl tu stínnou stránku, že když mu už stonala_
_žena, začal obtěžovat ženské a to jmenovitě Františku Novákovou č. 37 a Boženu Štěpánkovou č. 22._
_Druhé vlezl do domu a nemohla se ho zbýt. Tyto však byly vdovy, on ale obtěžoval i vdané. Když mu_
_lesní Babák svěřil výsadbu mladé kultury, vnucoval se jedné, která přišla první do lesa „nechcete?_
_v pěti min. bychom byli hotoví?“. Někdy po roce 1914 ho také, což byl tehdy řídký případ, neodvedli,_
_ale on mysle, že je odveden, nastoupil a museli ho poslat domů._


Ten samý den a 7. listopadu podruhé, stání u soudu v Semilech s Boženou Koublovou č. 54 co žalující, proti Anně Kvardové, z té příčiny, že manžel žalované navezl na příjezd k polovici domu
žalobkyně fůru škváry.


Ze sešitu bez schválení: _V tom týdnu zase v Semilech soud Boženy Koublové č. 54 se Stanislavem_
_Kvardou jenž na oplátku toho že ona narovnala na sice svůj pozemek přes který ale on má vjezd do_
_stodoly dříví, navezl na cestu k polovici domu fůru škváry. Jmenovaná měla už nepříjemnosti s novým_
_majitelem domu č. 48 jemuž to prodala tak, že měl jen 2 metry od domu a teď ho hlídala, aby nešlápl_
_vedle nebo nepřivezl tam něco po jejím pozemku, rovněž v Jesenném u domu zděděného po tchýni se_
_se sousedem Václavíkem srovnat nemohla._


24\. při prvním pořádném přimrazku sklízeli záhumenkáři zelí. Otava mizerná, ten rok většinou nesečená. 27. přestal staroveský kravín pásti.
2\. října zemřel v Chomutově bývalý lesní dělník 61 letý rodák z č. 19, vdovec Bedřich Polouprutský.


Ze sešitu bez schválení MNV _: …rodák z č. 19, vdovec důchodce bývalý lesní denní dělník a ještě dříve_
_strážný vězňů v uranových dolech v Jáchymově._


Koncem uplynulého leta postavil Jiří Čermák č. 93 na místě stodoly někdy jeho dědem prodané, chlév a skladiště.

8\. listopadu dopoledne schůze všech 12 navlékačů vlastně navlékaček zdejší rozdělovny u stodoly č. 18 a v síni č. 98 na níž i ředitel podniku ze Zásady přijel a ujednáno sehnat pro rozdělovnu maringotku a postavit ji na Kobrově pozemku tak aby on z garáže vyjeti mohl.
9\. odzvonil Jaroslav Špaček zeť zemřelého Jos. Babce na zjednání Karla Nováka č. 13 jeho zemřelému otci Janu Hartigovi v Chomutově v stáří 81 let.
V neděli 13. kdy Eva Zemanová se synem upravovala místo pro tu maringotku, byla ráno venku stojatá voda prvně zmrzlá.
15\. zmrzlé, potrušoval se sníh a v 11 hod. začal padat tak že bylo dopoledne bílo. 20. dobrovolná pracovní povinnost na ořezání roští překážejícího místnímu rozhlasu a veřejnému osvětlení na což
přišli jen: předseda ing Svatý, velitel hasičů Šída, Jiří Čermák, Vlastimil Albrecht a Josef Polouprutský a že to bylo zarostlé hrozně, ani to ten den nedodělali.
21\. odpoledne se sníh přímo hrnul, 23. prvně protahovali silnici kterýž den na připravené místo vsadili maringotku najatou od Státního statku pro rozdělovnu koral.
26\. mlha až tma a špláchalo celý den a celou noc takže do rána bylo to množství sněhu pryč a že ale byla země zmrzlá, letěla voda povrchu pryč čímž otok velmi stoupl. Ten den výroční hasičská
(požárnická) schůze na níž jich přišlo 16 a funkce zůstali většinou těm co je měli dosud. Ten týden
24\. ulehčila pojízdná prodejna potravin dolenským aby nemuseli do hořence a začala se jím stavět u č. 73 u Kvardů.

27\. o pravé vysocké pouti špláchalo dál a hned se zelenal trávník a 28. špláchalo v přestávkách ale s větrem což odpoledne přešlo ve sníh takže 29. byly znovu bílé střechy a na zemi sněhový poprášek
kterýž den začala Eva Zemanová s koralmi v té maringotce.
30\. se sníh zrovna hrnul a chvílemi s ním foukalo. Připomenout dlužno, že Jan Hartig nebyl otec
Karla Nováka, nýbrž otec nevlastní jenž se do č. 13 přiženil k vdově po Frant. Novákovi zahynuvším ve válce 1914 – 18 a dal se dohromady s vdovou o 12 let starší nemaje sám tehdy ještě ani vojenskou
službu odbytou teprv potom se s ní oženil.
7\. prosince zas jednání u soudu skrz tu škváru na cestě k č. 54 v čemuž obeslán za svědka Jaroslav
Večerník jenž toho o tam tom koutě mnoho nevěděl. Jmenovitě nevěděl nic o tom že by Jan Šulc míval před zahrádkou Josefa Vodseďálka nad svou stodolou slámu nebo nářadí, Jana Kvardová říkala „stroje“.
10\. zamračené, mlha, tma a v noci founkanice až nadělalo návěje,
13\. velmi ostrý mrazivý vítr od něhož okna k západu obrácená dovrchu zamrzlá. 15. neobyčejně mrazivý vítr kterýž den odpoledne v Mexiku ve Sklenařicich předvánoční besídka Státního statku
s jeho důchodci na níž byli ze Staré Vsi: Josef Šmíd a Jaroslav Večerník a v neděli 18. odpoledne na takové pro všecky důchodce ve vysocké divadelní budově jich bylo ze Staré Vsi 12. Před Vánocemi
jako naschvál nebyly kvasnice.
20\. břehy vytálé, 23. přes noc něco mokrého sněhu připadlo a mlha, tma a potom špláchalo dál až potok velmi stoupl; na Štědrý den mlha, tma, drobně rosilo, třetina sněhu pryč.
25\. po deštivé noci prosvítalo slunce, teplo, většina sněhu pryč
26\. deštivo, mlha, tma a sníh skoro zmizel ale 27. ráno znovu slabě bílo, 28. se ztratil sníh nový i starý. 29. proráželo slunce řídké mraky, teplo a zelenal se trávník a 31. slabě zamračené, chvílemi
se trousil sníh a v noci udělalo zas bílo.


Nejen po zemřelých: Petru Slavíkovi a Josefu Babcovi zůstala domovní čísla neobydlena a to č. 85 a č. 25 ale i č. 71 Marie Pikorové, kterou si vzala dcera na Rybnice anžto jmenovaná už skoro neviděla. Po minulý rok zemřelém Vladimíru Šaldovi se stal majitelem domu č. 72 syn Vladimír Šalda,
zaměstnanec továrny.


Petr Slavík nebyl jen poslední rakouský voják ve Staré Vsi ale také poslední Slavík, poslední svého rodu, rodu jenž tu byl od roku 1714 kdy první jeho předek Jiří Slavík ze Třiče koupil grunt, pozdějši č. 48 od bratrů Jana a Václava Vlášků a byl potom i rychtářem a poměl ten rod za svého bytí ve
Staré Vsi v držení následující domovní čísla: 3, 29, 31, 36, 38, 45, 48, 49, 51, 56, 63, 64, 71, 72, 81, 85,
92 a 98. Ono těch domů, které ve Staré Vsi měli Slavíci je ještě o 6 více, ale to byly Slavíci jiní.
Ono těch posledních svého rodu tu bylo ve vsi více, třebas tu byl poslední Liška, Šmíd, Novák,
Večerník a za paměti dnešních pamětníků tu vymřeli: Jandové, Heváci, Housové, Hladíci.
Jandové poměli následující domovní čísla: 13, 18, 55, 80 a 96; Heváci: 18, 20, 46, 54 a 82; Housové: 4, 14, 21, 26, 27, 29, 30, 34, 75, 74, 88, 95 a 1/2 54. Hladící: 14, 35, 47, 52, 51.
Rod Nováku jen v roce 1910 byl ve 13 číslech a celkem za svého trvání ve vsi poměl v majetku následující čísla: 2, 6, 12, 13, 14, 15, 20, 21, 24, 25, 27, 28, 29, 32, 33, 37, 39, 42, 43, 44, 45, 46, 47, 50,
51, 52, 53, 55, 57, 59, 60, 61, 63, 68, 74, 76, 78, 81, 84, 86, 87, 94. Vodseďálci: č. 1, 2, 5, 7, 8, 9, 10, 15,
17, 18, 21, 23, 25, 34, 38, 42, 50, 52, 53, 54, 55, 61, 62, 66, 67, 68, 75, 77, 79, 83, 87, 93, 95. Polouprutští: 11, 15, 16, 18, 19, 20, 21, 25, 28, 29, 51, 57, 58, 65, 70, 71, 73, 78, 81, 88, 89, 90, 91, 94, 98, 99.


Koncem roku 1983 byl ve Staré Vsi v soukromém držení: 1 kráva, 11 koz, 1 kozel, 8 býku z nich
6 integračních, 145 slepic, 16 kohoutů, a 30 kuřat mimo toho co tu měl Státní svátek.
Obyvatel to bylo 90 osob.
Domek č. 25 Pazdernu u zvoničky zdědila po zemřelém Josefu Babcovi dcera Květoslava Špačková z vedlejšího č. 55.


Ve Staré Vsi dne 10. února 1984

Jarosl. Wečernik
Schváleno v radě Měst. NV, dne 12. 3. 1984 Pičman (razítko MNV Vysoké n J)


Dopsáno:
12\. listopadu 1983 koupili manželé: Jiří a Zdeňka Pařízková z Prahy od Jaroslava Vacátka bytem v Jablonci nad Nisou, staroveský dům č. 18 kde staří „u studnice“ říkali.
13\. června t. r. měl promoci Mudr. Vladimír Valenta zeť Josefa Babce č. 26.


Ze sešitu bez schválení MNV:

_Pisatel těchto řádků byl svého času u vojenského cvičení s jistým Knappem z Rokytnice a když se_
_domluvili odkud kdo jsou, řekl Knappe „jednou jsme měli ze Staré Vsi čeledína“ na oplátku „jak se jme-_
_noval?“, odpověděl Houza a tak tázající se už pochopil že Hartig. Knappe k tomu dodal „on prý se_
_u vás přiženil do nějakého statku“, na což mu Večerník řekl „jo to je jen zbytek statku; dům stodola_
_a okolo domu a na to už má a měl zápis Houzův nevlastní syn. Když čeledinoval Houza v dolením_
_konci Roprachtic, chodil večer po poklidě na pobyt k jednomu v jeho letech jsoucímu jenž však vždy_
_brzo dřímal a tu jeho žena říkala „ale tato, jdi spát a ty Jeníku pobuď!“ A tak oba poslouchali. Jednou_
_přinesl Houzův hospodář na louku svačinu Houzovi a dalším zjednaným lidem, kteří měli trávu na_
_čerstvě posečeným dílu louky rozklepanou a teď seděli na kůpách které už byly suché k odpolednímu_
_odvážení. Byla mezi nimi i ta, jejíhož muže Houza navštěvoval a Houza seděl u ní maje ji ruku pod_
_sukni pod břichem což ostatní neviděli ale sedlák ano. Když hospodář zavolal „aby šli svačit!“ shrnuli_
_se kolem něho a i náš Houza nechal toho pro něho příjemného zaměstnání a hned úslužně vztáhl ruce_
_po chlebu a noži a chleba všem nakrájel a ten sedlák teprv po letech se přiznal co tehdy před tou sva-_
_činou na dobrou chuť viděl. Houzova o 12 let starší žena ve Staré Vsi o ničem nevěděla ale přesto měla_
_podezření a několikrát se přišla v noci do Roprachtic podívat ale vždy náhodou napadla manžela tam,_
_kde měl být._


### **Rok 1984**

Dne 4. ledna už byl snih skoro pryč, napadl přes noc nový a padal dál, foukalo s ním a byla tma. Na
Nový rok začal Jaroslav Špaček č. 55 pravidelně zvonit poledne.
Vánočni stromek republiky postavený zásluhou Jiřího Čermáka, Vlastimila Albrechta a Václava
Šidy, před domem Ladislava Kobra posvítil si tentokrát až do 12. ledna.
Svého času dal Občanský výbor do autobusových čekáren po lopatě a lopátku na smetí a ta lopátka z prostření čekárny se našla po zimě minulého roku hoděná u potoka proti č. 57 a ta velká když ji bylo tuto zimu potřeba, aby se mohl zastavivší autobus rozjet na nahoděné drolině, zmizela.
21\. byl první slunečný den toho roku, jinak byl celý leden zamračený, mlhavý a až tma a padal mokrý sníh. V neděli 22. odpoledne přijeli k Marii Novákové č. 43 z Benešova u Semil, dcera Marta s manželem Zdeňkem Menšíkem 44 letým pekařem jenž měl mít druhý den jmeniny a s dcerkou. Již cestou od silnice, kde nechal u č. 92 auto, se mu udělalo nedobře a než mu žena sehnala
pomoc, bylo pozdě a bylo při neštěstí štěstí že to na ně nepřišlo cestou když řídil auto.
24\. přes noc mnoho sněhu připadlo a nadělalo návěje kterýž den umřel v Hrabačově, kdež bydlel a byl přes důchod zaměstnán, bývalý zaměstnanec Hospodářského družstva a potom výkupu, náš
rodák z č. 28 a jeho majitel 64 letý Josef Polouprutský.


V neděli 29. pátou hodinu ráno vyhořelo č. 48 rekreace Františka Sovy. Ve 3 hodiny tam viděla kterási ženská světlo a že ale byli tu celý týden, ani ji nenapadlo, že to nesvítí oni a až potom řidič
autobusu jedoucího po vsi dolu Vodseďálek vida už oheň, vzbudil Vlastimila Volmuta. Ono jich tam bylo několik celý týden a odejeli v pátek a v sobotu ráno odejela nejstarší s vnukem. Celý týden
jim kamna myslím nevyhasla, topili tím dřívím z vybouraného a přestavěného zadku takže když vnikli hasiči do světnice byla kamna ještě horká a trouba z nich šla do komína výřezem mezi dvě
stěny což byl obviklý způsob u starých staveb na což mohlo už vyhořet a možná že i vyhořelo mnoho domů. Bylo to sice vymazáno hlinou ale moc li ji tam je a nadto byla ještě trouba několikaletým netopením v tom místě urezavělá. K obtížnostem při hašení ta nepříjezdnost tam a ta mnohost
sněhu a zas bylo štěstí že sníh byl, jinak by se sotva hasičům podařilo ubránit vedlejší č. 85 s lepenkovou střechou, u něhož stodola a stodola č. 48 plná dříví a prken a těsně za tím les až k Vojákovem.
Aby mělo co hořet bylo na nádomí na světnici ještě po Slavíkovi seno. Škoda té pěkné vyřezávané lomenice s posledním už ve vsi letopočtem jenž však už nebyl psán švábkou nýbrž latinkou z doby
kdy to roku 1873 přestavěno a sice předek a celý vrch.
Zadek jsoucí z roku 1703 přestavěl Sova ze škvárovek před dvěma lety a před rokem, a ten zadek to také nejhůře odnesl a než mohla shořet hlavní světnice, už to hasiči zmohli. Eternytová krytina
střechy vydávala v tom žáru velké rány. Ten letopočet byl na modře nabarveném prkně mezi třemi ornamenty červenými, kružidlem udělanými, dvě bílé tabulky s následujícím: „Pochválen buď Pán
Ježíš Kristus! Pokoj budiž domu tomu, postavil sem nevím komu postavil sem pro mé děti by mě měli vždy v paměti tato lomenice jest vyzdvížena s pomoci Boží z nákladu Františka Slavíka dne
18\. června roku 1873.“

Založeno od Pana Baumajstra Petra Kramáře a jeho tovaryšu ředitel tohoto dříví Václav Marek,
Josef Zemánek, Matěj Marek, Josef Zemánek, Franc Slavík, Hinek Zemánek, dostavěno 1873. Že v letopočtu psáno „tato lomenice jest vyzdvížena“ oni ji skutečně udělali na zemi a teprv hotovou
zvedli a podepřenou přibíjeli na přední pár krovů.
Kdy původní stavení vystavěno, nám už nikdo nepoví, ono patří k těm dvacíti jichž majitelé jsou zapsáni v popise Semilskonavarovského panství z roku 1562 když to tu všecko kolem vlastnil panský rod Smiřických ze Smiřic a majitel jmenované usedlosti byl jistý Kaffrenk a patřil k ní lán né
snad ve vsi nejůrodnější, ale nejlepší polohou o výměře 70 korců nebo 35 jiter a bývalou výstavnost


(?) udává neůřední kronykář obce Frant. Housa č. 21, že výše nad domem stála stodola se dvěma mlaty a třemi přístodolky a ještě výše pazdernou a blíže domu byl ještě jeden sklep nad domem ve
břehu jehož zbytky byly znát ještě nedávno. Bylo to vše ohrazeno zdí do níž byl klenutý vjezd.
Někdy po roce 1770 vyhořelo staré č. 53 Vodseďálkovo, po němž se posud říká tomu dílu pozemku mezi Vodseďálkovými a Vláškovým hájem „Spáleniště“ a od toho chytlo i nebo které od kterého, ale shořela i ta Vláškova stodola s pazdernou. Pazderna už nepostavena a stodola postavena na
dnešním místě a z té ohradní zdi postaveny zděné části domu č. 85 když se grunt rozdělil.
O Vláškově si také staří vypravovali takové nějaké zmatené pověsti “že tam jeden sedlák shodil nějakého panského funkcionáře se stupní na hnůj a potom že ze statku i s rodinou utekl a zas že tam
jednou zbyla nevěsta kterou nikdo nechtěl a tak že páni dali k ni přivésti ženicha v poutech“.
1654 byl držitelem Tomáš Hošek, po něm Jiří Fidler, po Fidlerovi dvě pokolení Vlášků a 1714 Jiří
Slavík ze Třiče jenž byl rychtářem a jako rychtář měl právo šenku (hospody) což na č. 48 už zůstalo až asi do roku 1815 kdy dostali od obce zásluhou rychtáře Jos. Marka spáleniště domku Frant. Hotovičky č. 49 a postavili hospodu tam.
Jiří Slavík měl 10 dětí z nichž Vavřín nastoupil po něm, Vít byl v č. 36, Josef švec vystavěl č. 64 a Evžen umřel co voják v Josefově.
Není tomu ještě tak příliš dlouho co platila obec na posvícenskou mši. To je, tu neděli o posvícení, četl farář v katolickém kostele „za Vavřína Slavíka a syna Pavla když nejdříve ohlásil“ za všechny v Pánu zesnulé občany staroveské. Obec na to každý rok platila ale Slavíci na to dali 100 zl. najednou. Ale ani ten odkaz nezabránil tomu, aby jedna dcera Pavla Slavíka když se vdávala, musela na
zákrok faráře odložit svatbu a pochodit ještě do školy. Tenkrát totiž když snoubenci obcházeli oddavky, přijdouce na faru, byli zkoušení umí li katechismus k čemuž měl farář právo. A že tahle nevěsta z katechismu cosi nevěděla, odložil ji farář svadbu, až se to naučí a jak prý to hloupě vypadalo, taková manda v lavici mezi dětmi.


28\. a 29. ledna marně zápasilo slunce s mlhou a 30. a 31. zamračené a drobně sněžilo.
1\. a 2. února zas proráželo slunce. Je lidové pořekadlo „na Hromnice musí skřivan vrznout, kdyby měl zmrznout“. To platilo snad jen v kraji ale tohoto času už ho lidé neslyšeli vrznout ani v létě.
6\. 7. a 8. unora se blýskalo a hřmělo po čemž se tolik mokrého sněhu shrnulo že s leckteré méně přikré střechy se musel sházet.


K tomu vyhoření č. 48 se vrátíme trochu do minulosti. Někdy po roce 1820 večer myla žena
Františka Hotovičky šumaře č. 49 jenž chodil s partou muzikantů za výdělkem až někde v Polsku a Rusku, svého synka Dominika v neckách, když k ní přiběhli od Klepačů (č 51) příbuzní to jejího
muže, aby utíkala, že jí hoří barák nad hlavou. A ona na to hned vykřikla to ten nemrád Vlášků, ten tu šel okolo. To byl Vavřín Slavík č. 48 který šel k dceři provdané Večerníkové v č. 19 kde se tehdy
říkalo u Holánů, a na cestu si svítil pochodní. Barák shořel do základu a už při požáru vykřikovali
Slavíci „tady bude hospoda!“. Byl to domek dosti chatrný a zadek to mělo jen z proutí a říkalo se tam „na bahně“, na písku a posléz „u basařů“ to že Hotovička na basu hrál.
Když se Hotovička ze světa vrátil, došel si k rychtáři, aby mu napsal potvrzení, že vyhořel, aby si mohl v okolí něco přivyžebrat na stavbu nového domku, což mu rychtář Marek odepřel s tím, že
mu obec stavět nedovolí, že pozemek na němž jeho barák stál neni jeho a obec že ho dává Slavíkovi na postavení hospody. Hotovička se bránil, že zápis mu sice s barákem shořel, ale opis jeho že musí být v Semilech v gruntovní knize, na což mu rychtář řekl ať se tam tedy jde přesvědčit, a dopadlo to tak jak rychtář předem věděl a roku 1850 se musela stará gruntovní kniha staroveská
znovu svázat z té příčiny že se z ní sypali listy což se stane když se jeden vytrhne, vypadne jeho protějšek.


Hotovička potom bydlel na podruží v č. 9 u Hajnů a nakonec ve Vysokém a na spáleniště vystavěl
Vavřin Slavík hospodu která byla dosud od doby kdy byl jeho děd rychtářem v č. 48 což bylo na tom kopci velmi nepříležité a ten barák byl u hlavní cesty kam se jedině hodila a vystavil to pro syny:
Antonína a Víta ale zápisníkem byl Antonín Slavík. Vít byl hrbatý. A tak tam byla hospoda do roku
1858 kdy se tam dostala škola.
V nové gruntovní knize staroveské je na straně 1164 napsáno: již před rokem 1790 postavil bez úředního povolení Adam Večerník na obecním pozemku č. t. 64 domek č. 49 a smlouvou z 24. září
1790 jej postoupil svému synovi Frant. Večerníkovi. Poněvadž stavba byla provedena bez úředního povolení a poslední smlouva byla knihována protiprávně, vymazuje knihovní úřad toto vtělení ale
i vymazuje vtělené na tomto domě 4 zl. N. V. pro Jar. Večerníka, 6 zl. pro Adama Večerníka a pro téhož a jeho manželku zajištěný výměnek. Obec Stará Ves se zapisuje jako knihovní vlastník pozemku č. t. 64. C. K. okr. úř. co soud v Semilech 19. 4. 1858

Tak tohle je z roku, kdy to už zas kupovala obec zpátky. A kde je zápis Slavíkův?
A on ten domek postavil už roku 1735 Šimon Vlášek z č. 48 jehož celá rodina vymřela za moru v roce 1772 a jehož švakr a podruh Adam Večerník z č. 19 to poté vymřelé rodině zdědil ale ujal to
jeho syn také Adam. Není možné že by v takové malé vesnici se nepřišlo na to, že uprostřed ní někdo podniká něco na co nemá povolení. Vždyť to vyvracejí zápisy v matrikách, pořadí čísla domů v domovních číslech které je z roku 1770 a i Josefínský katastr z roku 1787 kde je dům Adama Večerníka v pořadí mezi ostatními a louka obecní okolo domu č. 49 v užívání Adama Večerníka. Ono
tehdy se stala majetkem nového domkaře pouze stavební parcela a to okolo ní měl jen v užívání a pokud domek stál, nesmělo mu být vzato a jinde než na „obcích“ se baráčnické baráky stavět nesměli. Ono je docela možné že Hotovička na domek zápis neměl; přiženilť se byl z č. 37 k vdově po
Večerníkovi a tak měla zápis pravděpodobně ona.
Hotovičkův syn Dominik (říkalo se Domin) byl rovněž muzikant a chodil také za výdělkem až za hranice jak vyprávěl Josef Ducháček č. 14 který co klarinetysta s ním chodil v jedné partě i když byl
o moc mladší.


8\. unora 1984 kdy se objednávalo uhlí, se sníh přímo hrnul a bouřka se opakovala a teprv 13. začal krásný týden. 20. a 21. zamračené s mlhou, nevlídno a špatná chůze po zledovatělých a sněhovým popráškem přikrytých cestách. Odpoledne 28. v bývalé škole školení C.O. na téma „Varšavský pakt záštita míru a socializmu“ na něž se dostavilo 15 občanů.
7\. března se začaly objevovat vytálé břehy a meze kterýž den večer hasičská schůze s 11 účastníky v příčině prohlídky komínů a taneční zábavy.
14\. zemřel tragicky 81 letý důchodce, vdovec, bývalý skladník Státního statku ve Staré Vsi, rolník ve Třiči č. 1 a 2 u Koldů Josef Hajna jsa u Bedřicha Grosmanna ve Sklenařicích pro nějaké bačkory
a na jdoucího už odtamtud se svezl sníh se střechy se zledovatělými vespod kusy.
Jeho děd Frant. Hajna měl před 100 lety staroveskou usedlost č. 72 u Hajnů kterou prodal pro neshody s mamkou výminkářkou, která majíc ve vsi dvě dcery: Anežku provdanou za Karla Vejnara č. 59, Marii za Vojtěcha Strnádka č. 54 a Karlu ve Třiči, dělala mu trhavě a odnášela dcerám,
a koupil si něco menšího ve Sklenařicích a potom maje co dělat ve Vysokém, popošel vždy u Božích muk kousek k Peci, aby se mohl podívat na své bývalé starovesko na něž nemohl zapomenout.
16\. března se tu prvně objevili špačci, asi třetina trávníku byla vytálá, krtičiny vyschlé a sypké a ze silnice se každým přejetím vozidla prášilo daleko do terénu a hlavně na okna.
19\. na Josefa kteréhož jmena tu bylo 5 osob bylo po mrazy krásně ale zima a 21. na první jarní den polojasno mrazivo až zakvětovaná okna.
27\. února byla snacha Frant. Svatého pro něco ve Vkusu ve Vysokém majíc sebou 5 letou dcerku která vyšla ven, když už matka platila. Ta ji však již na ulici nezastihla a ta malá se dala místo ke vsi,


k Roprachticům a považujíc vysocký kravín za staroveský, pustila se sněhem do rokle a byla konečně nalezena celá vysílená na lavičce u Vojákova mlýna když přitom ztratila ve sněhu botu a to bylo už večer.
24\. března odbývali prohlídku komínů dvě dvojice hasičů velitel Václav Šída a Otakar Polouprutský a Jiří Čermák a Vladisl Polouprutský ml. Večer toho dne hasiči pořádaný ples, jenž se vydařil.
V neděli 25. na jarní Mariánský svátek, o němž se říká, že naň začíná táti, byla většina sněhu pryč, nastal zas letní čas, to je o jednu hodinu dříve.
26\. hasičská schůze z deseti účastníky, v níž mimo jiné jednáno o oslavě 80 ti letého trvání zdejšího sboru, proti čemuž byly námitky, že od oslavy 70 letého trvání, členů ubylo a pouze jeden přibyl a ti zbylí že jsou o 10 let starší a tudíž neschopnější na nějaké přípravy.
29\. odpoledne školení občanů obzvláště důchodců pro případ napadení jadernými zbraněmi, čehož se zúčastnilo 10 osob včetně přednášejícího.
31\. března po noci zas celá krajina pod sněhem na den prorazilo slunce, takže ten nový sníh dopoledne stál, kterýž den oslavili 50 let trvání svého manželství 73 letý Ladislav Kobr č. 98 bývalý vedoucí prodejny Jednoty a 82 letá Božena Kobrová dcera Josefa Hlůže ze Stanového č. 19.


Ze sešitu bez schválení MNV _: Tenkrát před těmi 50 lety měl Kobr povinnost ke dvěma ženským, kro-_
_mě této jmenované, předně k nějaké v Rejdicích jenž s ním byla lety blíže ale že Hlůže tenkrát stanov-_
_ský starosta, otec tehdy ještě 3 nevdaných dcer, o odvodech v hospodě lákal mladíky z jiných vsí „hoši_
_pojďte peněz jako sraček!“ dal si Kobr říci tím spíše že na jeho dotaz po hospodaření budoucí tchán_
_neřekl, že ní a tak se Kobr rozhodl pro tu a starý Kobr už před svatbou říkal „tak po neděli už Ládička_
_ztratíme“ domnívají se že mu Hlůže přepustí Žantovo což tohoto ani nenapadlo…1. dubna polojas-_
_no… Ještě k té Kobrovic zlaté svadbě. Tenkrát před 50 lety měli pravou svadbu na Bílou sobotu, oddav-_
_ky v Držkově kamž jeli dvěma auty a auto nevěstina bratra Boh. Hlůže na chvíli řídil ženichův švagr…_
_(zmíněno již jinde)… A než ho odvezli do Tanvaldu do nemocnice, vykrvácel a druhý nevěstin bratr_
_právník Vojtěch, jsa rovněž pořezán, se ve vysocké nemocnici uzdravil a nevěsta z toho měla potrat na_
_což řekl starý Kobr „to nic, těch on bude ještě mít, on má mnoho semena“. Když Kobr Žantovo nedo-_
_stal, koupil od Daniele Řehořka dům č. 18 s obchodem, na což mu půjčil, když peněz ze Stanového_
_nebylo jako sraček, jeho babičky bratr Josef Žanta z Vysokého č. 60 a že nebyl vyrovnán s tou druhou_
_v Rejdicích, bylo vše psáno na jeho ženu, ale jsa potom zaměstnán u ženy co pomocník, musel platit_
_a ulehčilo se mu, když mu tam nemanželská dcerka umřela schvátíc se jízdou na kole do vysoké školy._
_Když po roce 1945 koupili číslo č. 98 než postavili nad domem plat (mlat?), moc a mockrát paní Kob-_
_rová utíkala domů do Stanového sužována jsouc Kobrovou bezmeznou a neodůvodněnou žárlivosti_
_a táhávaly se až na Vršťalově cestě, on sám starý záletník který podle sebe měřil ostatní, ji zas prosil_
_aby se vrátila! No když už mu to placení do Rejdic pominulo a došlo k znárodnění majetku, mohl_
_konečně i on býti vedoucím prodejny Jednoty. On a jeho bratr Stanislav doma v č. 81 měl stejnou ne-_
_moc ale na něho nemohl nikdo, co se týče ženských, nic říci, to zas spíše na jeho ženu._
_Nejen Josef Hajna ze Třiče č. 1 měl tragickou smrt, tu měl už jeden jeho předek a sice tchán jeho_
_děda Josef Nesvadba ze Stanového č. 31 a sice takto. V zimě jim vyvrátilo v háji nějaký velký strom_
_i s velikým kusem země. Oni kládu odřízli a ten pařez s kusem země zůstal nad tou dírou, ze které_
_ho vyvrátilo. Potom někdy po jarním zasetí dělal Nesvadba odpoledne nějaký topič (palivo). To od-_
_poledne přišla přeháňka s krátkou ale důkladnou bouřkou a když už byla tma a hospodář domu_
_nešel, šli za ním do lesa. A co tam se zatím stalo. On nechtě zmoknout, schoval se do té díry pod ten_
_pařez a jak se asi hromem otřásla země, ten pařez nejsa už držen kmenem, zvrátil se zpátky do díry_
_z níž ho vítr vyvrátil a zavalil Nesvadbu pod ním schovaného a tak ten si nemohl pomysliv, že se_
_z lesa živ nevrátí._


11\. dubna se trávník zelenal, lidé uhrabovali okolo domu, bledule dokvetaly a začínaly sasanky, sněhu v hájích docela málo a Státní statek hnojil pastviny a 16. začal vláčet pole.
Při projednání pozůstalosti minulý rok zemřelého Petra Slavíka 12. dubna na notářství v Semilech podle poslední vůle zůstavitelovi, stala se majitelkou domu č. 45 (s betlemem) u hořeních
Vojáků co dcera sestřiny dcery, Marie Polouprutská č. 19 a domu č. 85 u Vlášků se stodolou a vozárnou, bratrův syn Miloslav Slavík, bytem v Semilech.
18\. zahájil Státní statek na Malé Straně jarní setí, objevili se první čmeláci a motýli a to barevní což staří měli za předpověď, že rok bude spíše na obilí než na píci. 28. už sem tam a někdo sázel
brambory. 29. se prvně ozvala kukačka.
5\. května se objevili první bílí motýli. První kdo ve vsi brambory sázel byl 28. dubna Josef Janoušek se zetěm Václavem Šídou ale většině, a to asi desíti, je sázel 6. května traktorista Vlastimil Albrecht a většina jich sázela v blátě, nebo promoklá na kůži.
A ještě 9. května se trousil sníh, hory byly pod sněhem a 18. už byla bouřka a bylo vidět že seno se ten rok lehce sklidí ale těžko poseče; tráva samá hlína a drn a přímo nadvednutý od krtků a hrabošů, jichž některá kočka za den chytila 3 až 5. Dál na máj zima jako v listopadu a ještě 29. sem tam
spadla vločka sněhu.
27\. v noci nějací mládenci jdoucí od muziky z Bozkova roztrhli obecní návěstní tabulky na stodole č. 18 a vytloukli okna u autobusových čekáren uprostřed vesnice a na Hranicích i když to bylo nerozbitné sklo se zabytým drátem a u č. 62 potrhali plot.
Ten rok bylo nějak méně vlaštovek než jiná leta. Státní statek vsadil brambory od 1. do 10. května a to jmenovitě na lánu za Trhovicí od Holánovy (Berkovy) cesty po Vitošovu (Kvardovu) o výměře
téměř 28 ha.

První kdo začal sušit seno byl ten rok Josef Janoušek anžto Josef Babec č. 25 jenž v tom měl vždy jiná léta primát, minulý rok už umřel. Tento rok Drahomíra Kudravá pomáhajíc sési otci Jaroslavu
Večerníkovi, že se tam mizerná tráva poddávala a ohýbala pod kosou a rosa nebyla, dělala si jí kropením trávy s kropicí konve.


Ze sešitu bez schválení MNV _: Koncem měsíce přišla zpráva že zemřel 69 letý Josef Zeman někdy ze_
_Stanového č. 42 od Pece který po Vítězném únoru 1948 uprchl před zatčením do Ameriky._


2\. června byl opravdu červnový den a 4. navečer přišla bouřka s lijákem a krupobitím jaké už řadu let nebylo že až bílo zůstávalo a bylo to jen po kravín, výše už né, probralo cesty rozplavilo
bramborové brázdy ale tráva se zvedla, jenže řídká zůstala.
6\. zamračené, zima, tma kterýž den co po dešti se začala hlavatka (zelná sadba) sázet. Od zimy nebylo tak ošklivo jako zrovna na Medarda.
12\. 13. 14. po přimrazcích krásně ale zima, 12. večer hasičská schůze s 10 účastníky v příčině poutní taneční zábavy a trvání 80 let zdejších hasičů (požárníků)
17\. o roprachtické pouti byla nahoře vzpomínková slavnost na Náhlý německý soud před 40 lety a odhalení u tělocvičny pomníku jeho oběti z nichž 4 byly ze Staré Vsi.
V tom týdnu podpisová akce kdo je pro setrvalý stav s pojízdnou prodejnou a kdo pro stavbu nové prodejny v místě ale celá věc nějak usnula. 24. na Jana Křtitele deštivo, zima, tma a v dešti se
rozléval sníh 25. byli zákaznici pojízdné prodejny na tuto čekající, zimně oblečení a zábly je ruce.
Usušit seno nebylo možné a co toho bylo posečeného a stojatá tráva od dešťů přivalená. Sem tam někdo našel na bramborách mandelinku ale nerozmohla se tím počasím.
Ten měsíc se sem z Červeného Kostelce vrátili manželé Helmuth Stilter a Stanislava Stillerová

a tchán a otec Stanislav Kobr jim postoupil dům č. 81, stodolu a co z bývalé usedlosti po záboru
Státním statkem zbylo.


K 1. červenci bylo ve Staré Vsi zvířectva a drůbeže: 12 koz a 1 kozel, 1 prase, do 50 kg váhy a 9 býčků, 173 slepic a 16 kohoutů přičemž skupina hospodářů s výměrou nad 50 arů neměla žádný
skot. Státní statek to měl 124 krav a 80 jalovic.
2\. července zas už tak že zábly ruce kterýž den náhle zemřel na zápal plic 37 letý Vladislav Polouprutský č. 90 svobodný. _… když v těch zimách přespal noc někde v příkopě jak se častěji stávalo._
Jeho bez měsíce 70 letého starého otce Vladislava přivezli 30. června z jilemnické nemocnice po operaci na prostatu. 4. dělali k hořenímu transformátoru od Trhovice díry pro nové cementové
sloupy, které přivezli druhý den na novou linku vedle staré se sloupy ještě dřevěnými.
V neděli 8. po přimrazku překrásně; většina trávy ještě stála a co leželo posečené, rezavělo a jaká to byla seč na louce od hrabošů rozryté.
9\. přivezli konstrukci pro oba transformátory pro hoření u č. 20 a pro dolení u č. 73 hotovou v celku protože ani hoření už neměl být zděný.
10\. krásně až žár kteréhož dne před polednem kremace Vladislava Polouprutského s nímž se rozloučil za Tofu v Semilech, kde byl zaměstnán, kdosi tam odtud a za ves a hasiče František Svatý
jenž vyzvedl zejména zemřelého nemalou pomoc při veřejných pracích.
11\. takový žár že podobný nikdo nepamatoval kterýž den bylo soudní jednání na Skále, na místě samém u té kůpy škváry na cestě k č. 54.
15\. o staroveské národní pouti po deštivé noci špláchalo dál, v sobotu večer vydařená taneční zábava. Většina sena byla vysušena zásluhou těch asi pěti žhavých dnů a to sena pěkného protože
ta dozralá tráva byla v tom žáru suchá druhý den. Ale jak to bylo oddálené, tak Večerník č. 20 začal minulý rok sušit 31. května, dosíkl 22. června a uklidil to druhý den a tento rok začal 1. června
a dosíkl 16. července a uklidil seno 25. července.

17\. deštivo, zima, tma kterýž den postavili železnou konstrukci pro nový transformátor a o hodně vyšší než starý a druhý den v dolenci.
22\. na den Marie z Magdaly, kteréhož jména bylo tu 10 osob, uřízli v jilemnické nemocnici bývalému vysockému pekaři Adolfu Novákovi č. 87 levou nohu.
Ten čas byla již druhý týden v nemocnici v Lomnici Marie Polouprutská č. 19 s nemocí jenž postihovala jen osazenstvo kravinu, totiž nějaká kožní plíseň.
Tento čas bývaly normálně žně a to bylo obilí jako brčál zelené a to i ozimé, trávy na sušení ještě dosti stálo, třešně nezralý a lípy kvetoucí jindy první týden v červenci, začínali kvésti teprv teď.
23\. stavěli elektrikáři ty nové cementové sloupy od Trhovice k transformátorům kteréž nové přivezli druhý den. Stavili to pomocí autojeřábu.
26\. na Annu kteréhož jména tu byly dvě ženské, bylo zamračené a zima že mohl sníh padat. Ty dny dávali k nejbližším dvěma sloupům u transformátoru dřevěné vzpěry.
30\. natahovali dráty od nových transformátoru na Vrcha. Josef Janoušek již sušil otavu a seno nebylo ještě vysušené a kvetla také teprv pšenice.
V tom měsíci přestavěli majitelé č. 14: Svatý a Kroupa dřevěnou stodolu jsoucí v jedné frontě s domem, ze škvárovek. Že ty nové sloupy postavili trochu níže do vsi; vyporáželi to, co rostlo pod
dráty nad tím napjatými, což postihlo u doleního transformátoru majetek č. 78 bratry Kvardy jímž podřízli 5 dospělých hrušní což byla škoda tím větší že už řadu let nebylo možné hrušní vypěstovat.
Tam stál starý železný transformátor kus od silnice v sadě za starou stodolu č. 35 a nový postaven nad samou silnici, nad cestu ze silnice do pole vedle bývalé stodoly č. 73 a pod spáleniště č. 34.
U hořeního, kde nový železný postaven hned vedle starého zděného, nevzal za své žádný ovocný strom jen několik jasanu, dva doubky a lipka Břetislava Pokorného č. 95 a velký javorový keř Jaroslava Večerníka.

1\. srpna krásně, žár, v 6 hod. k večeru důkladný déšť s důkladnou bouřkou dlouho do noci a 5.
o vysocké letní pouti krásně ale odpoledne se zamračilo a v 6 hod. hrozný liják s důkladnou bouřkou


při níž se setmělo až se muselo svítit a slepice se té bouřky a té tmy děsili a cpali se do dveří. Leckdo sušil otavu, jiní dosoušeli seno a dalo se do deště ale začaly růst houby.
8\. odešel 69 letý Karel Novák č. 13 do domova důchodců v Rokytnici čímž zůstalo zas jedno stavení prázdné a nezůstalo prázdné jen č. 13, ale také č. 98 anžto Ladislava Kobra odvezli do nemocnice a Kobrovou si vzal k sobě syn Jiří v Jablonci nad Nisou, ale netrvalo to dlouho.
13\. přivezli a umístili první díly transformátorů a druhý den odpojili elektriku od starých transformátoru. V polou srpna zkoušel sem tam někdo kopat brambory k jídlu a ty ukazovali na neúrodu. Státní statek začal se sklizni bramboru, 25. ale přerušily mu to deště a šlo to nakonec jen starým způsobem, to je kopačkami, poněvadž těžší mechanizace do bláta nešla a nebylo ji možné utáhnout.

Ten čas koupil od Jaromíra Pekari z Chrastavy jeho domek č. 71 u Kašparů prý za 35 000 Kčs
Josef Šťastný z Čelákovic bratr majitele č. 89 u Krumšů v dolenci a prodávající byl syn Marie Pekarové z Rybnic dcery Kristiana Čermáka č. 71 která jsouc 89 roků stará už tu bydleti nemohla protože už skoro neviděla. V srpnu se střídali deště se žáry a bouře bylo dosti.
1\. září začal zas chodit do vysocké školy 6 staroveských žáků. 5. zahájil Státní statek žně ječmene což nikdo nepamatoval tak pozdní žně a ve Staré Vsi až 25. také ječmen nad Krčovím.
7\. se dožil Jaroslav Večerník č. 20 věku 80 let. Po prvním týdnu v září leckdo začal kopat brambory do sklepa a všichni hlásili množství požraných od myší někdo měl také zkažené a tolik jako minulý rok jich neměl nikdo. Jablka a slivy pro nedostatek slunce bez chuti. Bouřky deštivo zima. 10.
Stanislav Kvarda st málem zavinil havárii když jeda s traktorem ode vsi, v koleně silnice u č. 9 málo se vyhnul proti jedoucímu autobusu jehož řidič Nesvadba musel rázem zastavit takže většina jedoucích popadala do uličky a přes sedadla. 23. o staroveském posvícení které bylo tentokrát bez
muziky, dopoledne špláchalo ale odpoledne nechalo kopat brambory.
V neděli 30. kdy zas nastal normální čas, to je zimní, bylo zamračené, mlhavo a kolem poledne pálilo slunce.
5\. října slabě zamračené a vítr, odpoledne pěkně a teplo; žně na Malé Straně v plném proudu a 14. měl Státní statek na Vysocku po žních. Spousta zrní na zemi a zrostlé už stojaté. Záhumenkáři klidili mrkev, co po myších zůstala. To zbývaly u natě takové ohryzky asi za lahvový uzávěr, nebo
se jen sbírala nať a pod ni nic. 15. po deštivě noci zamračené a bouřlivých vítr jenž rval listí ze stromů a stloukl hodně jablek kterých ani vlastně mnoho nebylo.
17\. po jasné noci jasno a první né přimrazek ale zrovna mráz kterýž den přestal staroveský kravín pásti. Ten čas tu přes vrcha dělali základy pro elektrické vedení o nějakém vysokém napětí.
28\. o stanovském posvícení po přimrazku krásně kterýž den určena návštěva hřbytovů ale lidé ji drželi od tohoto dne až do neděle 4. listopadu.
24\. dosklízel Státní statek brambory avšak vypadalo to tak že třetina úrody zůstala nesebrána a lidé je taky než to bylo přeoráno sbírali s vozíky, minikárami a i auty.
29\. po důkladném mraze krásně. 30. proráželo slunce mraky a 31. krásně.
V lesích to vypadalo tak že to co mělo přijít pryč se prostě podřízlo a nejvýš ještě přeřízlo na kratší, padni kam padni bez ladu a skladu takže se mezitím nedalo přejít, to šlo o oblek a o oči a nedalo se chodit na houby a černé jahody (borůvky) a ty v tomhle ani růsti nemohli a neuklidnilo se
z toho nic a už to, a to hlavně břízy, přepadalo.
10\. listopadu akorát za týden prorazilo slunce na chvilku mraky a hned se zas od západu až na tmu zamračilo a 11. na Martina krásně ale na večer se zvětřilo čímž byl vítr zajištěn na celý týden.
15\. prvně zamrzla venku stojatá voda a co zkusili lidé čekající v tom mrazivém větru u stodoly č. 18 na pojízdnou prodejnu.
16\. ráno první sněhový poprášek který přes následující noc stál; 17. vítr dál, déšť se sněhem a v neděli 18. ráno prvně bílo, hustá mlha, tma, sníh tál ale též mírně padal.


17\. večer se dostávala Ladislavu Ducháčkovi č. 49 Kč kuna na králíky, odkudž jsouc přeplašena, pokusila se o to v č. 26 nebo to byla jiná? Ale tu Josef Babec ubil a ta poměv ji v rukou a věda a že
tyto a lišky jsou namnoze vzteklé, ohlásil to a že při ohledání nebyla možnost vztekliny vyloučena, odvezli ho do Náchoda do nemocnice na pozorování a protiopatření a pobyl si tam 14 dnů.
19\. mlha a něco sněhu připadlo kterýž ten umřel v jilemnické nemocnici skoro 81 letý Bohumil
Žanta vdovec, příslušník SNB, bývalý vysocký školník a také vězeň Gestapa jenž pobydlel s rodinou v letech 1930 – 1931 v domě č. 98 ve Staré Vsi. Byl synem Petra Žanty ze Stanového č. 32 a narodil
se 22. prosince 1903 v Trojankách u Jesenného. Kremaci měl 23. listopadu. 20. sníh přes noc zmizel a potom nádherný západ slunce. 21. mlha až tma kteréhož dne vyhlášky o kontumaci psů a koček
z té příčiny že na staroveském katastru byla zastřelena vzteklá liška, na dobu jednoho roku.
23\. po deštivé noci špláchalo dál s hrozným větrem jenž stromy vyvracel, jmenovitě ve dvoře č. 75 Lidmily Vodseďálkové velkou hrušni, takže elektrikáři po 4 dny nemohli stačit spravovat; neobyčejně žlutý západ slunce, na němž se ostře odrážel Bezděz a Ralsko a potom zvečera oblýskalo
a hřmělo, 24. vítr dál a chvílemi ostré slunce; 25. vítr mírnější a teprv 26. ustal a rozpršelo se.
6\. prosince na Mikuláše zamračené, mlha, jinovatka 7. dělalo hladké cesty. 8. odpoledne a večer v bývalé škole výroční hasičská schůze s 19 účastníky z nichž bylo 6 ženských.


Zároveň se oslavilo **80 let trvání sboru (hasičského)** tím, že jednatel František Svatý přečetl úryvek z kronyky o jeho vzniku: Již v roce 1880, kdy dne 21. června po poledni shořel domek č. 18 Františka Vodseďálka což zavinil chlapec jeho podruhyně Josef Pacholík jenž v slámě na nádomí kouřil
doutník a u požáru byli vysočtí hasiči, žádalo c. k. Okresní hejtmanství v Jilemnici o zaslání hasičských poměrů v naší obci a vybízelo obec, aby uvažovala nemohl li by se tu zřídit hasičský sbor jako je už jiné obce zřizují! Zdejší obec tehdy poslala vysockým hasičům 5 zl. odměny za pomoc při
požáru, jež byly Tělocvičnou hasičskou Jednotou Sokol ve Vysokém s poděkováním vráceny, aby se daly postiženému Vodseďálkovi. Podepsání: Ant. Nečásek jednatel a Václav E. Brož předseda. A na
dotaz hejtmanství odpověděl starosta 29.11.
I. Prohlídka domů koná se dvakrát do roka od kominika Ant. Dolenského z Vysokého a při poslední dne 25. 9. nic závadného shledáno nebylo.
II. Komíny se čistí dvakrát do roka.
III. Stráž proti ohni zřízena není ana obec Stará Ves poměrně malá jest.
IV. Vydal výbor obecní zvláštní řád hašení 22. 7. 1877 kde práce jednotlivým členům v pádu požáru rozdělena jest.
V. Znamení na poplach při požáru dává se zvonkem, který uprostřed obce se nalézá.
VI. Vody nachází se dostatek, an uprostřed obce potok teče.
VII. Hasičského nářadí má obec: 20 košíku na vodu, jednu stříkačku přenosnou, dva velké háky
(na trhání stěn hořících budov) a 1 obecní žebřík, vesměs vše v dobrém stavu.
VIII. Není zde sbor hasičský zřízen, ana obec malá jest, ale jsou osoby k tomu způsobilé, řádem o hasení ustanovené, o čemž každý písemně vyrozuměn byl.
IX. Jelikož nestává sboru hasičského, není též pro tentýž žádná zbroj a nářadí hasičské.
X. Domů jest v obci 93 čísel, popisných však 96, a mimo toho za celý můj život tu pouze třikrát hořelo a tak dalo hejtmanství pokoj.


Ta stříkačka pořízena v padesátých letech za starosty Jana Vodseďálka č. 10 byla asi za větší škopek, voda se do ní musela nalít a stříkalo to asi tak na postřik štěpu a ty košky, které podával od potoka
k ohni jeden druhému, byly ze slámy pletené a na způsob pekařských ošatek a pod stodolou č. 20 u Vršťalů kde byly i se stříkačkou uložený, je žraly myši a ten obecní žebřík uložený pod dolením
přístřeškem domů č. 44 u Vojáků, a na němž tam měli slepice sedění, byl od jejich trusu spuchřely.


Když vyhořel 15. května 1901 č. 76 Novákovo a vysočtí hasiči s velitelem kovářem Františkem
Nedomletem jeli od toho kvečeru domů, otevřel na ně tehdejší neúřední kronykář obce František
Housa č. 21 okno u pavlače a ptal se jich „a staroveští hasiči kde jsou?“ A tak až 24. července 1904 byla schůze občanů v dolení hospodě za účelem zřízení hasičského sboru. Svolali ji a vedly to: starosta František Janda; za Podkrkonošskou hasičskou župu, župní dozorce Václav Metelka Zítů ze
Sklenařic a stanovský učitel a župní jednatel Antonín Klimenta který měl promluvu k občanům. Při té schůzi jich přistoupil za členy: 4 zakládající: starosta Janda, radní Koldovský, učitel Mejsnar.
a František Šmíd st č. 30, 24 činných a 15 přispívajících a 4. září odpoledne se poprvé cvičili na louce před č. 81 u Petrů co je dnes stodola. Prvním velitelem byl František Šmíd ml. č. 30 bývalý
vojenský šikovatel, pozdějším mlynář v Peřimově. Nová stříkačka byla obci dodána 20. srpna a hned jí zkoušeli stříkáním z potoka pod Kostnici na dům č. 43 u zadních Vojáků. Hasičské skladiště se začalo stavět 19. září na obecním pozemku za č. 86. Kamení na ně se lámalo na Křibě a vozil ho Koldovský a Václav Novák č. 44 rovněž cihly z Kramářovy cihelny ze Semil. Stavbu dělali:
František Novák č. 94 se synem Antonínem a Josef Turpíš č. 11. Dne 14. listopadu převezl Antonín
Koldovský s koněm ve slavnostním průvodu stříkačku z Kvardovy stodoly kde byla doposud uložená, do nové zbrojnice. Promluvu přitom měli: Jan Petruška č. 18 starosta sboru, velitel Šmíd a podvelitel Antonín Koldovský č. 75.
Nechybělo ani kritiky. Tak zmíněný už Housa napsal ve svých pamětech, že ve Staré Vsi musí hořet jen v neděli, protože většina hasičů jsou zedníci, jsoucí celý týden mimo ves.
Dne 5. května 1905 odbyli si naši hasiči svůj křest ohněm a vodou při požáru dvou domů v Roztokách, a v noci z 29. na 30. května 1907 měli první požár doma a to usedlost č. 36 Josefa Slavíka u doleních Petrů a společné hospody s č. 81. 19. srpna 1907 měli hasiči první koncert ve Vodseďálkově háji před Brňákovi č. 77 přičemž byl jmenován čestným členem zdejší rodák z č. 67 Antonín
Žanta, profesor v Telči na Moravě.
12\. července 1914 se konal na louce Karla Koldovského č. 16 za velmi krásného počasí hasičský sjezd za přítomnosti 800 hasičů mimo jiných. Sjezd ten nechtěli úřady povolit pro státní smutek pro
v Sarajevě zastřeleného následníka trůnu a za 8 dní po sjezdě byla už spousta účastníků na cestě, z níž se mnozí nevrátili. Jen ze Staré Vsi jich napoprvé odešlo 23.
U toho velkého požáru v Roztokách v roce 1915 jich už od nás mnoho nebylo, byli teď ve válce a to i velitel Oldřich Ducháček č. 14 a vedl to podvelitel Josef Bouzek.
Ten rok, kdy měli staroveští hasiči první požár doma, byly tu ohně ještě dva a to o vysockém posvícení odpoledne vyhořelo starobylé stavení se stodolou č. 34 u Vitošů, majetek to Frant. Housy
č. 27 a hodně pozdě na podzim zvečera chalupa č. 29 u Potockých neobydlená, majitel Marie Ducháčkové č. 14. Oboje už nepostaveno a následující rok 1908 v létě shořel domek č. 38 u Kvintusů nebo na Podrybníku, téhož Josefa Slavíka, jemuž minulý rok shořelo č. 36, těž nepostaven. V únoru
1912 shořel a už nepostaven domek č. 2 u Holánků Josefa Nováka a 1914 v noci ze Svatodušní neděli na pondělek chalupa č. 47 Hynka Hlavy která ještě týž rok postavena znovu. Za připomínku stojí že roku 1944 Němci popravený Otakar Novák byl toho času velitelem.


9\. prosince 1984 mlha, tma, hladké cesty odpoledne udělalo bílo kteréhož odpoledne předvánoční besídky v nové vysocké hasičské zbrojnici se zúčastnilo 8 staroveských důchodců.
10\. mlha až tma; prvně protahovali silnici, kteréhož dne v jilemnické nemocnici zemřel sedmdesátiletý Vladislav Polouprutský chalupník č. 90 bývalý zdejší cestář; zemřel ve vsi v pořadí po synovi. 11. byl už zas sníh pryč.
12\. ráno prvně slabě zamrzla okna, 14. pořádně a 17. už zas drobně sněžilo
18\. hustá mlha, tma vítr kteréhož dne dopoledne kremace Vladislava Polouprutského s nímž se krom československého faráře rozloučil za obec a hasiče František Svatý.


Ze sešitu bez schválení MNV: _V polou prosince dostala Zásada objednávku koral pro Turecko, které_
_měly být za týden navlečené a jediná Marie Večerníková č. 20 to nestihla až na jeden poslední svazek_
_(hunt)._


Až do konce roku sněhu mnoho nebylo a všude z něho tráva čouhala a také jinovatka na stromech a drátech po dvakráte pobyla. Na Štědrý den bylo krásně, na Boží narození se trochu mračilo ale slunce na tom vyhralo a teprv na Štěpána zůstala mlha a dělalo jinovatku a dále pořád tak až na
to že byl 31. prosince na Silvestra o hodně větší mráz.
Koncem roku bylo ve Staré Vsi krom toho co tu měl Státní statek: 219 kusů drůbeže a to 197 slepic, 18 kohoutů, 3 kuřata a 1 krůta. 13 koz, 1 kozel, 6 prasat do 50 kg a 8 integračních býčků
z nichž 6 bylo do 6 měsíců stáří a 2 nad 6 měsíců ale do 1 roku.
Z 99 zdejších domovní čísel bylo 32 stále obydlených, 2 neobydlené, 39 obydlených přechodně a 30 zaniklých a 3 stodoly předělané na přechodný pobyt. Ten rok 1. dubna nastoupil Miloslav Vodseďálek ml. vojenskou službu v Domažlicích.
Mimo již uvedeným změnám v držbě nemovitosti došlo ten rok ještě k následujícím: č. 28 u Konšalů ujala po zemřelém Josefu Polouprutském dcera Eva Černá z Jablonce nad Nisou. Miloslav
Slavík, jemuž strýc Petr odkázal č. 85, aby to zůstalo v rodě, neváživ si toho, ani se na tom co majitel neohřál, hned se toho koukal zbavit a koupil to od něho Karel Böhm z Prahy 1 a také č. 16 u Javůrku změnilo majitele a koupil to od Vladislava Koldovského prý za 80 000 Kčs Oldřich Karlas z Veselské Lhoty zeť bratra prodávajícího Jaroslava Koldovského kováře v Češově.


Ve Staré Vsi dne 8. dubna 1985

Jaroslav Wečerník


Schváleno v radě MěNV dne 15. 4. 1985

Pičman (razítko)


V roce 1984 skončily svou historii tři staroveské rody a to: Slavicí, Šaldí a Koldovští. O Slavících kteří tu byli od roku 1714 jsme si toho už pověděli více až na to, kam to přivedl poslední z nich, jenž
prodal č. 85 a tak se obraťme k Šaldům.


První z nich, Michal Šalda z dolení Sytové, se přiženil do domku č. 3 k Barboře, dceři France
Stránského někdy po roce 1800 a proto tam staří dlouho „u Šaldů“ říkali. Už on ukázal jakým směrem půjdou jeho potomci, když mu byla uložena pokuta za polní pych kterouž on zaplatiti nemohl a tak mu vtělena na nemovitost. Měl syny: Františka nástupce na domku, Michala v č. 55 a potom
na Šachovci, Josefa ve Vysokém č. 37 a dceru Kateřinu provdanou za Josefa Prajzlera č. 42 a Barboru ve Třiči. Frant. Šalda měl ženu Anežku dceru Josefa Balatky ze Stanového č. 2 a syny: Františka rolníka č. 13 a 72, Josefa nástupce na č. 3 a Vincence (Čeňka) jenž byl nejprv ve Zlaté Olešnici
a roku 1869 se vystěhoval do Ameriky.
Franta Šalda č. 13 měl ženu Alžbětu dceru Ant. Patočky z Vysokého č. 129 a syny: Františka rolníka č. 72, Čeňka JUDr. soudce v Jičíně jenž však ani advokátem nesměl být, Antonína jenž zemřel za války 1914 – 18 ve vězení v Terezíně, odepřev vzíti zbraň a Jaroslava zvaného „arcišalda“ jenž
rovněž zemřel ve válce a dcery: Karlu provdanou za Josefa Polouprutského č. 20 a potom č. 78 a Annu provdanou za Jana Novotného na Jestřabí. Starý Frant. Šalda hospodařil na č. 13 a na č. 72
u Hajnů jeho žena, synové byli s ní a práci dělali dohromady a trhavě také v obou místech. Jako vdovec nechal usedlost č. 13 u Pátku Hospodářské záložně na dluhy a přiženil se jsa přes 70 let
starý k nějaké vdově pod Bozkov, ale obec Spálov, kde měl ještě dceru ale nemoha to s nevlastními


syny vydržet, oběsil se tam někdy po roce 1902. Hospodářská záložna rozprodala usedlost č. 13 na kusy.
Zatím Frant. Šalda ml. na č. 72 chtě si pomoci od dluhů, nechal si přijít Hodkovickou záložnou do dražby, v níž to vydražila jeho žena Anna, že však ale z Hodkovic si přivezli zájemce jenž přihazoval, nechtěli li Šaldovi se stěhovat, nepřišlo jim to nijak lacino a byla potom Šaldová nucena
prodat kus louky a za jeden kus pole u Trhovice nedostala ani krejcar, ten dostal vysocký pekař Jan
Prajzler za samou na dluh vylovanou (?)„forotu“.


_Co napsal strýc Bochů ze Stanového o jedné staroveské hlavě obce_ _(je to z let 1849 až 1856.)_
_Také my zde měli denuncianta a sice v osobě rychtáře staroveského Vodseďálka (č 10) jinak Houza_
_Starů zvaného. Před tím se každý musel mít na pozoru. Pozval jsem ho jednou na posvícení. Přišel_
_a když šel v noci okolo Bahenskových domů, povídal spolucestujícímu Markovi „že mám moc malých_
_holeb (?)“ já nemyslel, že jsou malé. Když mě to však Marek (č 35) pak řekl, „abych si dal pozor by mě_
_Houza Starů neudal, měřil jsem a bylo jich skutečně několik malých, jež jsem odstranil“. Za týden pak_
_přišli četníci hledat, jenže nic nenašli. Ten člověk byl postrachem všem rychtářům, ano, on byl až blá-_
_zen v špiclování a udávání. Byli jsme rádi když později nebyl volen za představeného obce a odešel_
_k svému synovi do Pešti kde také zemřel._
_(Jeho přičiněním byli pod policejním dohledem bratr zmíněného už Jos. Marka, Frant. Marek č. 12_
_a mimo jiných všichni Slavící v č: 48 49 a 85. Ti poslední nejen pro pobuřování, ale nařčeni z přecho-_
_vávání lupiče Ambrože Doubka jenž měl ve Staré Vsi sestru provdanou za Josefa Vodseďálka č. 68_
_a rodiče poměli chalupu č. 32._

### **Rok 1985**


5\. ledna největší mráz té zimy, vnitřní okna zamrzlá a mrazy den po dni větší až do 12. ledna a také sněhu hodně připadlo a v neděli 13. kdy dosáhl František Liška č. 17 věku 80 let, byl zas už mráz
menší.

10\. ledna zákazníci pojízdné prodejny na tuto 2 hodiny marně čekali a 17. přijela ale nepřivezla zase mléko kvůli zmrznutí. 15. první sněhová foukanice té zimy a to důkladná.
25\. zemřel v Liberci, kde byl rentgenářem, 62 letý majitel zdejší chalupy č. 12 na Pustině Vlastimil Lukeš a přišla zpráva že v ústavu choromyslných v Kosmonosých umřela 55 letá Lydie vdova po
Vlastimilu Šaldovi, což se ukázalo nepravdivým.
1\. února mlha, tma, trochu padal sníh což přešlo odpoledne v dešť a v noci hrozné povětří až zhasla na dvě hodiny elektrika, kterouž noc vítr a nával mokrého sněhu pobořil stodolu č. 72 někdy
Vladimíra Šaldy. Potom kolem 10. přišla zas vlna mrazu až 25°.
13\. odpoledne ve škole politicko vojenské školení C.O. na němž jich bylo i s přednášejícím majorem 13.
15\. ve vysockém volebním obvodu odpoledne volby do ONV a volila se ing. Marcela Kučerová zootechnička Státního statku z Vysokého.


Ze sešitu bez schválení MNV: _…Šlo o doplňovací volby do ONV za jednu členku, která zdrhla na_
_západ. Nikdo jiný než Marcela Kučerová zvolen býti nemohl, a přesto museli se vytápět v každé obci_
_místnosti a 5 osob u toho sedět, ve Staré Vsi jich bylo 5, a všichni od 18 let staří, tam museli ten lístek_
_s jejím jménem do urny dát._


Ve Staré Vsi bylo 69 voličů a volební komise byla: ing Pavel Svatý, Frant. Svatý, Marie Janoušková,
Vlastimil Albrecht a Stanislav Haas. Volilo se v bývalé škole.


Ze sešitu bez schválení MNV _: Mnozí lidé zde nelibě nesli, že zas na pololetí Kvarda krom těch, co_
_ubytoval ve Vysokém, měl i na Skále 7 Němců na což zase jiní říkali, vzpomínajíce na Stanislava Mar-_
_ka č. 6, neboť to byl jeho výrok,„není Němec jako Němec“ a zas někteří slyšeli od jeho tchýně Anny_
_Šulcové „ale co toho Aninka od nich dostane“ jí zas řekli „copak kdyby v č. 73 u Kvardů byl W.C. tam_
_by se jich teprve dalo ubytovat“. 1. mráz zas větší, prodejna přijela, ale nepřivezla mléko kvůli zmrz-_
_nutí._


23\. umřel v domově důchodců v Rokytnici 59 1/2 roku starý Karel Novák č. 13 jenž se už velmi třásl a nebylo rozumět, co mluví. Při kremaci 5. března odpoledne se s ním za Stranu rozloučil Stanislav Haas z Vysokého. Účastníků mnoho nebylo.


Ze sešitu bez schválení MNV: _Zemřelý byl velmi uvědomělý, měl z času zaměstnání několik me-_
_dailí a říkal že president Husák mu podal při návštěvě ruku a oslovil ho „Karle“, a členy vlády jmeno-_
_val jako by s nimi pásl kozy, např. „Pepik Korčáků“. Jednou řikal „včerá jsem byl v Bezdružicích“, na_
_což řekl jeden přítomný občan „Bezdružice měl svého času Harant“, mysle tím toho popraveného roku_
_1621. Novák se ptal, „co to bylo za osobnost?“. „No přeci jeden z těch 27, co je dal Ferdinand II. popra-_
_vit.“ A zas Novák „a čím se proti němu provinili?“_


8\. března na Mezinárodní den žen prorazilo odpoledne na chvíli slunce, které se neukázalo od
24\. února. 9. umřel v Ostravě Kunčicích u syna Stanislava staroveský rodák z č. 85 Stanislav Slavík, bývalý rolník ve Škodějově, jemuž by bylo v červenci 93 let. Nadšený sokol a také účastník války
1914 – 18. Ten den se tu prvně ukázali špačci ale zas odlétli a teprve 18. přiletělo na trvalo.
19\. na Josefa kteréhož jména tu byli 4 občané, po noci v níž něco sněhu připadlo, bylo po mraze krásně a sníh už od stromu a sloupců odtával a břehy a meze začínaly být holé. 26. na sluneční straně většina sněhu pryč a ta spousta krtičin, co zpod sněhu vytála. Ten den měl kremaci 19. zemřelý
80 letý Oldřich Ducháček strojní zámečník, rodák z č. 49 bytem v domově důchodců v Mostě. A tak to čtvrtletí umřeli 4 staroveští lidé mimo ves.

27\. odpoledne školení CO jehož se zúčastnilo 21 občanů a občanek.
29\. ráno sněhu jako uprostřed zimy, padal dál a foukalo s ním až museli protahovat silnici ale
30\. nový sníh sluncem do večera většinou stál a 31. na Květnou neděli tál i starý takže ho byla většina pryč. 30. odbývali prohlídku komínů a elektrického zařízení dvě dvojice: velitel hasičů Václav
Šída s Otakarem Polouprutským a Miroslav Vodseďálek s Jiřím Čermákem. Ten čas a zimu předtím byli na Vrcha naváženy železné konstrukce na dálkové elektrické vedení.
4\. dubna umřel v psychiatrické léčebně v Kosmonosých skoro 78 letý Josef Soukup rodák z č. 53, řeznický, bratr roku 1967 zemřelého předsedy MNV Ladislava Soukupa.
5\. polojasno a žár, 6. horko a obloha se temnila a v noci se blýskalo a třikrát zhasla elektrika, poprvé na celou hodinu takže na staroveské taneční zábavě tančili při svitu svíček. Sníh pryč a leckdo okolo domu uhraboval a Státní statek začal smykovat pastviny a 7. Velkou neděli po deštivé
noci zamračené a zima a následující dny přeháňky a to i sněhové a s bouřkou a 16. kroupy až bílo zůstalo.

19\. teplo až létali čmeláci a barevní motýli a to né ten rok poprvé, rozkvetli prvosenky; Státní statek začal na Malé Straně sít a traktorista Albrecht ten den uvláčel těm, jimž to vždy dělal, záhumenky a Josef Janoušek se zetěm Šídou první ve vsi sázeli brambory, kterýž den nový majitel domku č. 71 u Kašparů, Šťastný, tento podvážil škvárovkami.


Zas pršelo deštivo, mrazivo a sníh, stojatá voda venku zazmrzlá, 28. bylo sněhu tolik, že by stačil na řádné Vánoce 29. lidé čekající na pojízdnou prodejnu za celou zimu tolik nezkusili, jako ten den
a 30. ráno tolik sněhu že ho za celou zimu tolik na zemi, střechách a stromech nebylo a nadělalo z něho návěje že museli silnice a cesty protahovat a to nadělení přišlo na trávu na níž se už mohlo
pásti a Jaroslav Večerník shazoval v noci 30. s málo nakloněné střechy sníh.


Ze sešitu bez schválení MNV: _Miloslav Slavík bytem v Semilech v hospodě u nádraží na přístřešku,_
_po prodeji č. 85 se dal s kumpány do flámovaní až se z toho a nadměrného užívání drog, aby mu bylo_
_na ženské, pomatl na rozumu a musel být dán do ústavu choromyslných._


Teprv 7. května byl sníh nadobro pryč když celý týden do toho dne bylo skutečné zimní počasí a toho 7. večer hned byla bouřka. 8. počal staroveský kravín pásti a 9. traktorista Albrecht nasázel
brambory desíti záhumenkářům; vystupovali celý den bouřkové mraky ale nepřišlo vůbec nic.
13\. začínaly rané třešně kvésti, 14. žár, večer se blýskalo a už se začínalo projevovat sucho ale
17\. popršelo. 15. se prvně ozvala kukačka, tráva neobyčejně vyrostla a Janoušek byl první jenž ji síkl ke krmení u rekreačních domků č. 3 a 64. Ty dny ubírali břehu za továrnou pro nějakou přístavbu
a ukopaný materiál vozili na pozemek někdy č. 9 pod hoření autobusovou čekárnu mezi olšoví, cestu, potok a sádek č. 11.
26\. Svatodušní neděli kdy začal Janoušek první ve vsi se sušením sena, bylo krásně ale vítr mírnil žár, tráva neobyčejně vyrostla, kvetly jeřáby, jabloně jen některé a šeřík odkvetl za dva dny. V č. 20
u Jaroslava Večerníka zjistili v pumpě hnojnici od kravína a teď se jednalo o to, je li pravdou že je to jeden pramen s tím ve studnici za č. 92 odkudž táhnou vodu do č. 57, 47 a 43. S tou vzteklinou
souviselo střílení koček v polích a na pastvinách na myši číhajících což dělali lovci velice rádi neuvažujíce o tom že kočka číhající u myší díry není vzteklá ale vlastně užitečná, vždyť kočka Večerníka č. 20 nosila domů denně 3 – 6 myší což dělalo od jara několik set kusů.
První týden června začato se sečením sena; 5. od 4‚5 hod. ráno stavěli na Vrších stožáry dálkového vedení elektriky do Harrachova pomocí vrtulníku.
Po 10. červnu začala zima, přeháňky v nichž se v dešti rozléval sníh a několikrát padaly kroupy, neposečená tráva od dešťů přivalená a v ní sama krtičina, vyrytý provoz (?) a myší díra takže jaká
to byla seč.
Božena Albrechtová č. 65 a její švakr Václav Albrecht č. 75 byli v nemocnici na pozorování z té příčiny že se jim v č. 65 vztekl kocour a oni dva si na něj sáhli.
30\. nechalo sušit a traktorista Vlastimil Albrecht poprvé a naposled oruchával svým kilientům brambory. Dříve nebylo pro nečas možné a ještě moc vyschlé nebylo. Většina trávy ještě stála, ana
vlastně nestála, byla přivalená od dešťů a slepic a přezralá a podhnilá a co bylo posečené, hnilo a rezivělo.
Ten rok koupil Ladislav Šedivý z Prahy 10 od Ireny Jandurové, dcery někdy Josefa Večerníka truhláře, dům č. 76 u Nováků.
Poslední týden června rozboural majitel č. 50 Kelner stodolu pro stavbu garáže. Stodolu tu stojící v jedné frontě s domem a tvořící fošnový mlat a přístodolek, vystavěl 1902 tehdejší majitel Petr
Novák rodák z č. 51, jenž zemřel v nemocnici v Chrudimi, když se mu něco stalo v Chocni, vracejícímu se po převratě 1918 co vojákovi z Baru na Černé hoře.
Koncem června bylo ve Staré Vsi 9 integračních býčků z nichž 6 bylo do 6 měsíců stáří a dva nad jeden rok, 10 koz, 1 kozel a z drůbeže 181 slepic a 19 kohoutů. U č. 50 postavili na místě spodku
stodoly garáž a nad ní prý ještě něco obytného a 6. července postavili u č. 94 Josefa Hrádeckého z chléva kde má být koupelna a prádelna, druhý komín. Ten čas podíleli důchodce, kteří byli trochu
schopní, funkcemi v C.O.


14\. o staroveské národní pouti, tentokráte bez muziky a beze mše, žár. Ten rok nebyly třešně ani slivy ale jablka ano. Ze 16. na 17. bouřlivá noc s lijákem a kroupami přičemž elektrika dvakrát zhasla a těch bouřek bylo v červenci více.
25\. na Jakuba bylo hodně mraků a to se podle staré pranostiky říká že kvete sníh, že ho bude příští zimu mnoho a uhodlo to.
22\. na Maří Magdalenu kteréhož jména tu bylo 10 osob se rozpršelo což předpovídá špatné žně, že zrostou mandele což se teď už státi nemohlo a 26. na Annu kteréhož jména tu byla jedna osoba a to
Anna Babcová č. 47 po studeném a mlhavém ránu bylo krásně. Seno bylo většinou dosušené a někdo zrovna sušil otavu. Ten rok byla přeůroda motýlů bělásku. Nejen červenec měl bouřky, kroupy, přeháňky a zimu, i srpen s tím začal, v polou srpna začala žloutnout u bramborů nať, ku konci srpna
hynula a brázdy zavalil žabinec, povázka, lebeda, konůpka a jiný plevel a na zelenině tisíce housek.
17 odpoledne jel Václav Žitný s dcerou Helenou Dolenskou na motociklu do města a před tovární bytovkou přeletěla přes silnice slepice Jiřího Ende č. 1 Žitnému zrovna do obličeje následkem čehož se zrátili a měli z pekla štěstí že se jim nic nestalo. Né tak lehce to odnesl o tři týdny dříve
Žitného soused Josef Babec. Jel v noci z práce na motociklu a nechtě se sraziti s před autem utíkajícím zajícem, zabrzdil tak prudce že se převrátil a potloukl.
29\. první přimrazek, většina otavy vysušená a leckdo již kopal brambory do sklepa z obavy, aby se mu nedokazily a aby mu je nedožrala ta spousta myší.
Ten rok přeúroda jablek ale že pro nečas pozdě narůstala, neuzrála, musela se nezralá otrhat následkem čehož vadla a kazila se.

Srpen nebyl pěkný ale aspoň byl teplejší než červenec byli v něm bouřky, lijáky i kroupy a také žáry.
1\. září zahájil vysocký Státní statek nad č. 9 žitné žně a 2. začal školní rok a do vysocké školy jich ze Staré Vsi chodilo 6.

5\. ráno byl na vratech stodoly č. 18 u silnice vedle rozdělovny koral a místa, kde pojízdná prodejna potravin státi zůstávala, plakát za půl vrátně na němž tlustými písmeny napsáno „Ducháčkův pes opět pokousal. Proto musí být utracen!!! Ducháčková.“ Plakát ten potom Ladislav Ducháček čekající na prodejnu strhl, roztrhal a týkalo se to asi případu, kdy minule při prodejně Ducháčkův
vlčák Argus zničehonic kousl a to již podruhé, Boženu Liškovou a Ducháček tam za autora označil
Jaroslava Špačka. Pes vzdor kontumaci volně a bez náhubku pobíhající vrazil od zadu do Liškové s Pavlou Uhlířovou se vedoucí a do lýtka jí kousl.
6\. přeháňky skoro sněhové, 7. v dešti se trousil sníh 8. o vysockém a třičském posvícení většina otavy vysušená a záhumenkáři spěchali se sklizni bramboru, jichž mnoho nebylo, velké nebyly,
kazily se, ten nával myší hrozil je sežrat, celé kusy brázd byly prázdné a některá kočka chytila denně
3 – 6 myší, a M. Kobrové č. 77 zas vyrylo na záhumence brambory a sežralo je divoké prase.
Josef Polouprutský č. 19 před kopáním bramboru posíkl na nich né nať nýbrž plevel pěkně do řádku jako trávu, tolik ho bylo. S brambory to měli lidé všelijaké: Večerník měl o 35 kbelíku méně
než minulý rok, Janoušek říkal že má méně o polovici, Albrecht že sklidil o něco více než vsadil,
Polouprutský že sklidil co nasázel a tak podobně a 16. začal sklízet brambory Státní statek a ten jich měl dosti.

V neděli 22. o staroveském posvícení které bylo tentokrát bez muziky, svítilo nad podýmím slunce a v neděli 29. kdy byl zas zaveden normální čas, to je o 1 hodinu později, bylo od rána krásně.
Na brambořišti za Trhovicí, sbíral po sklizni zanechané brambory kde kdo a to i z Roztok zatímco jejich JZD hned po své sklizni brambořiště s nesebranými brambory poházelo umělým hnojivem, aby se nemohli sebrat a hned je zaoralo. V tom měsíci se dožili: Marie Večerníková č. 35 sedm desáti let, Jaroslav Večerník č. 20 osmdesáti jednoho a Lidmila Vodseďálková č. 75 věku 94.
Spotřebyteli na zimu do sklepů objednané brambory se zle kazily.


1\. října překrásně. 2. překrásně a žár až asfalt na silnici tekl a o pravé půlnoci hrozná bouřka s lijákem a ve chvíli po ní druhá a další dny pořád pěkně až 9. se v noci blýskalo a 20. ráno byl první mráz. Ten týden tu dlask sháněl ořechy a any žádné nebyli.
Pořád po mrazech krásné počasí a nejkrásnější snad 25. kdy až létali motýli kterýž den přestal staroveský kravín pásti.
26\. odpoledne v bývalé škole výroční hasičská schůze se 17 účastníky v níž složil dlouholetý předseda a jednatel své funkce, které dostali: Jiří Čermák a Vlastimil Vohnut. 28. hustá mlha až tma a že mrzlo, dělalo jinovatku a že ten den bylo zatmění měsíce, bylo tuplované a lidé z něho neviděli
nic. 9. ten měsíc očkování psů jichž tu bylo 8 u stodoly č. 18. Poslední tři dny října mlhavé a to tak že mlha ustoupila vždy až odpoledne. Bývalému předsedovi a jednateli hasičskému Františku Svatému č. 14 bylo 77 let. Ten čas si 70 letou Marii Večerníkovou č. 35 pro její neschopnost chůze vzala
k sobě dcera Marie do Jesenného.
2\. listopadu zamračené až tma, v noci se rozpršelo a v 10 hod. v noci udělalo prvně bílo ale v neděli 8. během dne sníh stál.

Ten čas porazili topoli na tom mokrém pozemku pod silnicí pod č. 1 a nad č. 3, zčásti na spáleništi č. 2 prý pro nějakou navážku. Stromi ty dal vysázeti Vladimír Koldovský č. 1 a nebo č. 50 a pozemek ten původně patřil krom spáleniště č. 2 chalupě č. 8 zrovna jako ten nad křížem mezi
silnicí a starou cestou a stávala ta chalupa na tom břehu nad silnicí nad č. 3 a pod č. 9 do šedesátých let minulého století kdy je přikoupil Josef Vodseďálek č. 9 rozboural jí a ví se, že stále už 1565.
4\. po větším mraze krásně a teplo až vosy létaly. 5. před polednem se dalo do deště 6. přeháňky i také sněhové a přes noc udělalo bílo. 7. sníh stál a v noci se sypaly kroupy tak, že byly ještě druhý
den ráno pod okapy a v noci ze 7. na 8. bouřka s kroupama. 13. během dopoledne se drobně ale hustě sypal sníh až zůstalo bílo. 16. první důkladný mráz, první venku zmrzla stojatá voda a slabě nadechnutá okna ale krásně a v neděli 17. po mrazech krásně a sluncem polovička z něho pryč.
18\. začalo pravidelné zimní počasí a 20. bylo sněhu jako v nejhlubší zimě a potom i pršelo a padal mokrý sníh a 22. prvně protahovali silnici. 24. už někteří drželi pouť ale Kateřiny bylo až druhý den 25.

28\. padal sníh a že bylo větrno, byla první foukanice kterýž den se odstěhovala 79 letá Emilie
Ducháčková stará panna z č. 49 k sestře Boženě na Nouzov a už se sem nevrátila a druhý den si odvezli mladí Svatí rodiče z č. 14 prý na Vánoce k sobě do Prahy na Prosek, ale zůstali už tam až do
1\. března následujícího roku.
4\. prosince břehy už zase vytálé; 5. bylo přímo překrásně a 8. po deštivé noci sníh téměř pryč. Týden předtím zabil bytník v č. 1 Jiří Ende prase a měl ho v garáži, bývalé uhelně kterouž nezamikal a někdo
tohle věda, když v noci jezdě i se psem po kravínech hlídal tam a stahoval hnůj, kus mu ho ukradl.
9\. zamračené kterýž den zemřela v semilské nemocnici 79 letá Emilie Ducháčková která se před
14 dny odstěhovala z č. 49 k sestře na Nouzov a umřela přesně na den a rok po Vladislavu Polouprutském st č. 90 a mezi nimi odsud nikdo neumřel. 10. mlha, tma, deštivo, sníh nadobro pryč a bylo bez něho do 14. kdy ho zas hodně napadlo ale druhý den už zas nebyl; 16. deštivo s větrem,
podhánělo vodu pod eternit do stavení kterýž den v 11 hod. pohřeb Emilie Ducháčkové ze sboru
Československé církve do rodinného hrobu na hřbytov účast přes nepočasí slušná.
Tu noc po tom pohřbu ulomilo povětří vrch asi za třetinu celého stromu u smrku nad starou školou a pod č. 98 do něhož před několika lety uhodilo a an od té doby schnůl a jenž byl jistě 100 let
stár. Říkal o něm Petr Novák st č. 50 jenž byl z č. 51 k němuž tehdy ten pozemek patřil, že ho vsadil on, říkal tak z hlouposti, když jsem chodil třetí rok do školy a to by bylo 1884.
V noci z 19. na 20. první sněhová foukanice, ještě štěstí že nemělo s čím foukat. 10. večer hasičská výborová schůze s 11 účastníky v příčině taneční zábavy a obecního vánočního stromku republiky,
kterouž schůzy svolával už nový předseda Volmut.


21\. první zimní den bylo hustá mlha, tma a drobné rosilu a 22. předvánoční neděli byl po jasné měsíční noci překrásně.
Na Štědrý den byla hustá mlha, až tma. Na Boží narození mlha trochu slabší a dělalo jinovatku, na Štěpána mlha hustá až tma. 27. zas tak a obleva. 28. po deštivé noci slabá mlha, břehy vytálé,
odpoledne se sypal drobný sníh a v noci s ním foukalo. 29. přes noc více mokrého sněhu spadlo, hustá mlha, tma. 30. zamračené, mrzlo, padal sníh a v noci se blýskalo a 31. mráz menší, mlha
slabší, na den na tom vyhrálo slunce.


Co napsal ve svých pamětech Antonín Zeman rolník ze Stanového č. 9 až 46 o jedné staroveské hlavě obce po roce 1948. Také my zde měli denuncianta a sice v osobě rychtáře staroveského Vodseďálka – jinak Houza Starů zvaného. Před tím se musel každý mít na pozoru. Pozval jsem jej jednou na posvícení. Přišel a když šel v noci vedle Bahenských (č. 6 a 32) domu povídal spolucestujícímu Markovi, že mám moc malých holeb… (Tato historka je už zmíněna v roce předešlém, tedy
1984)
…A dál píše, jak na pokud staroveského představeného, semilský c. k. podkrajský (hejtman)
Schade vymohl vojsko které se stanovskými a staroveskými jedné noci pročesávalo les od hořeního jesenského mlýna po Pec, že tam dopadnou lupiče Ambrože ale nenašli nic. Na konec dodává. To
vše způsobil tak mizerný člověk. Kdoví co přivedlo Jana Vodseďálka na to že by zrovna tady mohl býti Ambrož ale Ambroš měl ve Staré Vsi sestru provdanou za Josefa Vodseďálka č. 68. Její a toho
lupiče otec, ač byl z Jablonce, Michal Doubek poměl ve Staré Vsi chalupu č. 32 a jeho zeť pro mnohost Vodseďálků dostal příslotek „Doubek“ pro který se nemálo zlobil už pro toho Ambrože Doubka a v č. 68 se říkalo „u Doubků“ donedávná.
… on tehdejší staroveský představený dokonce obvinil Slavíky v č. 48, 49 a 85 z přechovávání
Ambrože Doubka a jeho přičiněním se dostal pod policejní dohled František Marek č. 12, ne pro
Ambrože ale že byl ctitel Jana husa. Také hodně překračoval svojí pravomoc. Například jednou jeden poddruh z č. 31 ukradl ve Vysokém v krámě dýmku, přišlo se na to a představený ho potrestal tak že, bylo to v zimě, musel v neděli dopoledne když šli lidé do kostela, prohazovat jim návesní
cestu maje na sobě pověšenou tabulku s nápisem: „Za to že ukradl fajfku, z trestu, musí vyhazovat cestu k městu.“

To když šli věřící do kostela a když šli domů, musel se otočit zas tou tabulkou k nim a odhazovat zas sníh směrem k nim. Vodseďálek byl synem Josefa Vodseďálka rychtáře č. 10 a měl bratra P. Františka Vodseďálka faráře v Chcebuzy za Prahou kterýž Jana oddával s Annou dcerou Josefa Korbeláře přezáka z Vysokého č. 158. Svadba byla tam u faráře a svědky byli vrchnostenští úředníci. Děti
měl: Josefa ladníka v Budapešti, Jana knihaře ve Vysokém č. 253, Jindřicha kuchaře v Budapešti,
Antonína, Vincence, Františka, Vojtěcha, Annu, Marii, Pavlu, Karlu a Reginu. On měl hospodářství, hospodu, knihařství a dával tkalcům na stavy.
A tak bylo v č. 10 devatero řemesel a konce u toho byli jako v tom přísloví a to byl ještě zeměměřičem, tenkrát se hodně dělili statky na 1/2 a dokonce až na 1/8. Občané ho rádi neměli a byl dokonce jednou od souseda Františka Šaldy č. 13 bit, to už ale hlavou obce nebyl. Jeho syn Jindřich tu pobyl za německé okupace a pomýšlel se sem přestěhovat, ale když okoukl chudobinec, rozmyslel
si to a obrátil se k dceři provdané za nějakého mlynáře v Chorvatsku. Česky už neuměl.
A jak skončil Ambrož Doubek, o tom vyprávěla Anna Nováková č. 94 rodačka z Dušnice, kde se to někde stalo, že bylo zjištěno že je v jednom stavení, které obklíčili a když vznikli dovnitř, lupič se
uchýlil na nádomí. Jeden s četníků nastrčil přilbu na bodák pušky a tuto nad nezašalovaný schod a Ambrož do ní střelil a když po ráně spadla, mysle snad že četníka zastřelil, vpálil druhou ránu do
sebe. Nebylo ale hned po něm, lidé vnikli nahoru, stáhli ho a táhli ho po zemi od stavení a teď už do něho tloukl kde kdo. A to nejvíce jeho odběratele a přechovávači, aby odvrátili podezření.


Z jeho případů vypravovala, jak jednoho hospodáře probudilo bučení dobytka. Rozsvítil, vyšel ven a vidí dveře u chléva otevřené a jeden vůl venku před chlévem, pohlav na hlavě a u ní jen kus
provazu, jak ho zloději zaň někde uvázali a on provaz přetrhl a než se oni mohli postarat, utekl domů a udělal poplach.
Roku 1985 koupil dům č. 72 u Hajnů od Vladimíra Šaldy Vladimír Vyšínský z Prahy 4.
Co se týče č. 72 domů a usedlosti, ta vznikla oddělením 1/2 usedlosti č. 9 u Hajnů a 1/4 původního statku Starova č. 10 a ještě před rokem 1914 bylo na přední lomenici č. 72 k přečtení ze zbytku letopočtového nápisu „tato chalupa jest vystavěná když byla s Francouzem vojna nákladem France
Hajny roku 1791“ on to asi postavil jeho otec Josef Hajna č. 9 protože tomuto prvnímu majiteli bylo v době vystavení teprve 13 let. Ženu měl o 14 let starší a to Annu dceru Šimona Patočky z Vysokého
č. 8 a děti: Františka nástupce na hospodářství, dceru Barboru provdanou za Karla Kramáře ve
Třiči č. 36 a Anežku provdanou za Jáchyma Kramáře ve Třiči č. 36 později ve Staré Vsi č. 9 tedy vlastně vedle, kterýž případ se zde opakoval asi o 50 let později kdy měli Josef Vodseďálek č. 9
a František Šalda č. 72 za ženy sestry, dcery Karla Janoucha z Jestřabí.
Druhý František Hajna měl za ženu Karlu dceru Františka Kramáře zas ze Třiče č. 36 takže to pořád nevycházelo z příbuzenstva a druhou ženu měl rovněž ze Třiče a měl potomstvo: Františka
nástupce a dcery: Anežku provdanou za Karla Vejnara ze Staré Vsi č. 59 a Marii za Vojtěcha Strnádka ve Staré Vsi č. 54 na Skále hoření díl.

Třetí v pořadí František Hajna dlouho ve Staré Vsi nehospodařil. Matka výminkařka viděla jen dcery a kdeco mohla mu smetla a donesla jim, což ho roztrpčilo, že hospodářství prodal a koupil
cosi ve Sklenařicích.

Ve Sklenařicích však dlouho nemohl zapomenout na Starou Ves a jda časem do Vysokého, neopomněl nikdy u Božích muk popojíti kousek k Peci, aby se mohl podívat i na svá bývalá pole a bývalo mu do pláče.
Nový majitel č. 72 Josef Slavík, rodák z č. 85 jehož poměl ½, vlastně 1/4 Vláškova gruntu, poměl než od Hajny koupil, ve Vysokém na Polopruti č. 231, u Hajnů dlouho nebyl. Rozhodil před pobytníky co by za to chtěl a přítomný František Šalda č. 13 hned ho vzal za ruku plácl mu a chvátal domů
pro závdavek. A tak měl Šalda dvoje a u č. 72 podvážil světnici (nové stěny) a to bylo vše co na tom
Šaldově zvelebil.

Josef Slavík využil příležitosti že přišla do dražby usedlost č. 63 u Holánů po zemřelém Františku
Večerníkovi, vydražil tuto. Jeho syn ing. Josef Slavík rada c. k. státních drah na Královských Vinohradech, aby vystudoval, postoupil č. 63 švakru Františku Jandovi a ten prodav dům a stodolu se záhumením a jedním kouskem za Vrchy Josefu Večerníkovi č. 20 pro syna Antonína jenž se přiženil do č. 66, většinu usedlosti si nechal sám a pan rada potom říkal že projedl Holánovo o prázdninách u Jandu v kysele.
Tyž pan rada koupil roku 1910 dům č. 98 když přišel do tržby a navrhl zdejším zemědělcům a svým rodákům, že když v něm je zařízeno pekařství a on se ženou než přijde do výslužby, tu bude
jen o prázdninách a obilí jde špatně na odbyt, aby si ho dávali semílat a v jeho domě ho spékali na chléb a tak tu bylo Pecnářské družstvo až do roku 1923. Prvním pekařil byl Josef Vodseďálek z č. 61,
druhým Josef Večerník z č. 20 a třetím, a ten byl až do konce, Štěpán Hrádecký od Kašparů z Roprachtic. U Pecnářského spolku nebyly jen členové ze vsi ale i z Roprachtic a ze Stanového.
Zatím pan rada 28. října 1918 maje velkou radost ze samostatnosti, náhle zemřel ve stáří 54 let a vdova po něm se sem nastěhovala 1920, když se stala Praha hlavním městem a měla najednou
nedostatek bytů a paní radová se neopatrně přiznala že tu má prázdnou místnost čímž přišla o pražský byt. Tady ji měli brzo všichni dosti, nechávala si říkat „milostpaní“ a kdo jí tak netituloval byl u ní hrubec, ona byla dáma a zdejší lidé byli otroci, najala si služku, přihlouplou Anežku Kobrovou
z č. 64 a tu i fackovala a říkala, že jí proto má, že si do ní může uhodit. Jednou tu měla na návštěvě


nějakou slečnu z Prahy a šla s ní do Kalifornie (k Hevákovi do Končin) a tu ta návštěvnice našla v cestě ztracenou volskou podkovu a ptala se jí co to je a ta jí hned napomenula zahoďte to to ztratil některý z těch hnojařů.
Povídalo se že Slavík se s ní oženil proto, že za její peníze dostudoval a v Praze že se jí říkalo
„Francka od Primasů“. A tak byla brzy na štírů se sousedy, s Hrádeckým a s celým Pecnářským spolkem, který 1923 zanikl, Hrádecký ten rok koupil č. 94 a z jejího se vystěhoval.
Zemřela v roce 1936 v stáří 68 let a byla dcera mlynáře Javůrka ze Zálohů u Jičína a odvezena k pohřbení do hrobky v Praze a dům č. 98 odkázala Ústavu slepců v Praze kterýž ho prodal. Mimo
jiného se zabývala také spiritismem a to tím způsobem že dvě osoby dali ruce na struhádko, v němž byla zastrčená tužka a to na papír psalo různé nesmysle a nemožnosti hlavně o záletech ženských
a vdaných lidí a „ty jsi dáma a oni jsou otroci“.
Za soukromé hospodaření bylo ve Staré Vsi 29 žentourů a to u čísel: 9, 72, 80, 93, 15, 16, 65, 79,
19, 20, 22, 84, 75, 27, 28, 73, 81, 35, 39, 48, 44, 46, 57, 86, 77, 53, 78, 54, 57.
První ve vsi ho měl František Žanta č. 15 s dcerou Anežkou Čermákovou č. 98 ve společné stodole u č. 15 a po nich teprve přišli benzínové a naftové motory a ten měl první ve vsi Josef Soukup č. 53.
Mlaticích strojů (mlátiček) bylo ve Staré Vsi asi 40 a to nejprv ručních a první ho měl Josef Vodseďálek č. 54 ze Skály a ten s ním jezdil po výdělcích u ostatních hospodářů přičemž větší výměru hospodářství Slavíkova č. 48 bylo bez něho a vůbec beze všeho strojního hospodářského zařízení
doposledka.
Nejdříve se asi František Slavík spoléhal s mlátičkou na zetě už jmenovaného Skalského ale oni tam neměli ani kozla na řezání dříví nýbrž v kládě vražené 4 hranné hřebiky mezi které dávali dřevo k rozřezání určené, u čehož museli na zemi klečet. Asi rovněž tolik bylo ve vsi odstředivek na
mléko a různých značek jako: Dominus, Melate, Libela, Diabolo, Globus, Listec a nejlepší, švédské výroby Alpha. Strojní dojení to měl pouze František Čermák č. 98 a samočinné napájení dobytka
jeho bratranec Karel Čermák č. 15 avšak nikdy nepoužité ale složené pod stodolou.
Žacích (sekaček) strojů tu bylo 16 z nichž 4 byly odkládací: bratři Housové, Karel Čermák, Josef
Soukup a Franta Čermák. První ho ve vsi měl Antonín Koldovský č. 16.


Ve Staré Vsi 1. května 1986

Jaroslav Wečerník

schváleno v radě MěNV 12. 5. 1986

Pičman (razitko)

### **Rok 1986**


První týden ledna mrzlo a něco sněhu připadlo.
5\. při poledni měla kremaci 76 letá Vlasta vdova po Vítu Martincovi někdy spolumajiteli brusírny skleněných kroužků ve Staré Vsi při č. 46, rodáku z Helkovic č. 46, dcera Frant. Šmída ze Staré
Vsi č. 46 zemřelá 28. prosince 1985 bytem u dcery Evy Strnádkové v Semilech; vdova od roku 1952.
10\. první největší mráz té zimy a 12. přes noc tolik sněhu připadlo že to nebylo řadu let za tak krátký čas; 16. po noci s foukanicí cesty zatlučené sněhem; 19. odpoledne drobně pršelo, mnozí
shazovali sníh se střech kterého na nich bylo místy až 80 cm až 1 m.
Aby mohla pojízdná prodejna u stodoly č. 18 zastavit, odhrnul jeden traktorista sníh, ale ne ze silnice dolu pod ní, nýbrž ke Kobrově garáži, a jak se tam točil, vyrval z hořeního pilíře té stodoly
několik cihel, div že ho nezvrátil.


17\. měla kremaci 89 letá 9. ledna zemřelá Františka Jandová bývalá řiditelka vysockého muzea, dcera pekaře Nosála a potomek staroveských Vodseďálků z č. 10 a její před lety zemřelý manžel
profesor Janda byl potomek staroveských Jandů z č. 30.
28\. zemřela u dcery Květoslavy Šimůnkové v Roztokách u Jilemnice 84 letá Marie vdova po Stanislavu Markovi ze Staré Vsi č. 6, rodáka z č. 43.
29\. foukanice při níž svítilo slunce a kapalo ode střech a povrch sněhu do tvrda utlučený.
V těch dnech mokrého sněhu ulomilo střechu domu č. 72 u Hajnů které Vladimír Šalda prodané měl a jehož nový majitel Vladimír Višinský z Prahy 4 by ho byl zas rád prodal.
31\. polojasno a sníh.
1\. unora vítr dál, sníh měkl a tál a polojasno ale 8. zas připadlo a foukalo s ním. 10. první největší mráz té zimy a po něm držel trochu površek.
24\. po úplňku měsíce a na Matěje po větším mraze polojasno, kterýmž dnem začaly mrazy a trvaly až do března ale bylo při nich krásně.
1\. března neobyčejně mrazivý vítr z čehož se zamračilo kterýž den protipožární prohlidka komínů kterouž vykonali dvojice: velitel hasičů Václav Šída s Otakarem Polouprutským a Vlastimil
Volmut s Josefem Polouprutským.
5\. a 6. pršelo a dělalo led; 9. neobyčejně oranžový východ slunce. Sem tam některý břeh začal vytávat. Letošní zima svážením sněhu se střech odpravila komin na místnosti po dobytčí váze při
hasičské zbrojnici na stražnici předělané.
18\. překrásně a teplo, sníh mizel a 19. na Josefa kteréhož jmena tu bylo 5 osob a sice: Janoušek č. 9, oba Polouprutští otec a syn č. 19, Babec č. 26 a Šmíd č. 46 byl zas krásný den ale 22. se sypalo
tak, že na Květnou neděli protahovali silnici.
8\. odvezli do nemocnice 82 letého Frant. Zakoutského s prostatou a druhý den v neděli tam odvezli jeho 84 letou sestru Růženu která tam hned umřela. Oba Zákoutští byli svobodní a teď až by se vrátil, byl bez sestry a hospodyně.
19\. umřel ve Vrchlabí 70 let starý zdejší rodák z č. 79 týž měl vlastně doma hospodařit a nepřijít kolektivisace vesnice byl by hospodařil, Miloslav Chlum.
24\. sněhu jako v nejhlubší zimě, 26. na Škaredou středu přiletělo sem mračno havranů a kavek, na Velký pátek se objevily první bledule, 30. na Velkou neděli, kdy byl zas zaveden Letní čas, to je
o 1 hodinu dopředu, odpoledne krupkové přeháňky a druhý den ráno bylo bílo a sníh se velkými kusy hrnul dál že ho bylo zas jak před týdnem což přešlo odpoledne v dešť čimž nový sníh stál
a navečer po západu slunce, dva lijáky s důkladnou bouřkou, kroupami a větrem.
Ti havrani a kavky tu přeletovali ještě 7. dubna kdy lidé začali uhrabovat okolo domů. Travník se zelenal, vyráželi petrkliče a sasanky, Státní statek smykoval pastviny. 9. nepatrně zamračené ale
teplý vítr, drní oschlé, vyrazily fialky, létali barevní motýli a teprve ve skromné míře se ozíval jarní zpěv ptáků a konečně se objevili špačci. Když 8. bylo jako v červenci, 11. se hrnul sníh že se musel
ode dveří odhazovat.

Stojatá voda zmrzlá, chvílemi se hrnul sníh, 12. velký mráz, 13. mráz nepovolil celý den a ve stínu v lese nestál sníh celý den a trousil se dál. Strnadi kteři byli ta leta řídkým zjevem, doráželi najednou ke stavením. Ten týden přišla zpráva že někde u dcery zemřela 73 letá Anna manželky bývalého zdejšího učitele Josefa Knoba, dcera Frant. Housy ze Staré Vsi č. 75, po 15 letém ležení.
17\. konečně bez mrazu, teplo, travník se zelenal kterýž den traktorista Albrecht vláčel zahumenkářům polní záhumenky.
19\. zas už přešel dešť ve sníh ale 20. už byl opravdu nadobro pryč. 22. odpoledne krásně, že zas létali motýli a druhý den čmeláci, horko.
Poslední týden přišla zpráva, že zemřela 78 letá Anna vdova po Ludvíku Polouprutskem č. 30 a zpopelněná v Plzni. Třešně začínaly kvést.


Všichni záhumenkáři si stěžovali že mají brambory ve sklepích z 1/3 shnilé, a jak teď z toho vybrat sadbu?

1\. května se temnilo, 2. krásně ani mráčku, traktorista Albrecht vsadil osmi svým záhumenkářům brambory, 3. zas krásně, třešně, slivy, hrušně v plném květu.
5\. slabě zamračené, zima, kterýž den začal staroveský kravín pásti, již kvetlo mlíčí (pampeliška), což bylo předzvěstí, že tráva dlouhá nebude. 8. se tu prvně objevily vlaštovky.
9\. se přitáhla hustá mlha na niž v 10 hodin vyhrálo slunce z čehož se neobyčejně pařila zem. Neobyčejně poporostla tráva a obilí; 11. o loukovské pouti z večera liják s bouřkou a kroupamy.
Připomenouti dlužno že 1. května zemřel v Praze rodák ze staroveského mlýna (č 40) 75 letý
Josef Svatý podplukovník čsl. armády v. v. bratr Svatého z č. 14 a 83.


Ze sešitu bez schválení MNV: _K jeho charakteristyce dlužno vzpomenout jeho výroku „co bych se_
_staral o děti, když se mě o ně starají Knob s Kobrem“._


12\. rozkvetl šeřík kterýž ten rok nadobyčej moc kvetl; 14. se tu prvně ozvala kukačka, brambory sázené 2. května už vyrážely nátky ale také se v nich měla k světu tráva. 22. května.
23\. odpoledne volby do všech zastupitelských složek v bývalé škole. Všech voličů bylo pouze 63 a volební komise byla: Frant. Svatý, Vlastimil Albrecht, Josef Polouprutský, Otakar Polouprutský,
Stanislava Volmutová a Josef Janoušek.
Z naší vsi byli kandidáty: Jiří Čermák, Ludmila Haasová, Jindřch Matura, Stanislav Volmut
(Vlastimil) a Václav Šída. Ten den zemřel ve Třiči 75 letý bývalý rolník Josef Večerník vnuk Františka Večerníka od něhož roku 1855 jakožto od bratrance koupil Josef Večerník z č. 39 půl staroveské usedlosti č. 20 u Vršťalů.

27\. krásně, ani mráčku ale v noci důkladná bouřka s lijákem a kroupami. Seno první ve vsi začal sušit Státní statek, Janoušek a Vlastimil Albrecht.
1\. června se začalo doopravdy sušit seno, hrozná zima a za celý týden se neusušilo vůbec nic.
2\. dešť s bouřkou 3. deštivo, tma, zima. 4. špláchalo s větrem, zima, 5., 6., 7. deštivo, hrozná zima, hory nad Rokytnicí pod sněhem a i tady vločka sněhu přeletěla a 9. na Medarda proráželo slunce
mraky, zima mírnější, kvečeru krásně. 9. polojasno, před týdnem posečenou trávu nechalo obrátit a schla. 10. krásně ale teplo né.
11\. žár, odpoledne se mračilo a v noci v dálce blýskalo. 12. se na den drobně rozpršelo. Ve Vysokém u dcery Anny Kvardové umřela 91 letá Anna vdova po Janu Šulcovi rozená Dušková z Přívlaky, majitelka 1/2 poloviny staroveské usedlosti č. 54 na Skále. Zajímavé že na druhé polovici téže usedlosti byla též rodačka z té samé vesnice Josefa Vodseďálková rozená Václavíková z Přivlaky a že
ty dvě spolu žily ve zlém.
15\. o příchovické a roztocké národní pouti krásně, až horko, žloutla nať u bramborů. 16. odpoledne hřmělo, 17. rovněž, 18. kdy po čtyřech hodinách odpoledne pobouřilo a postřikalo z čehož poplach u sena 19. zas krásně, odpoledne přešla kolem dokola hrozná bouřka ale ani nestřiklo a na
noc se mračilo ale nepřišlo zas nic. 20. bouřilo odpoledne zas, ale tentokrát s deštěm po němž ostré slunce, což podle starých není dobré na nať u bramborů, že na ni padne rez a zrní u obilí je li ještě
v trubkách, že vyleze snětivé.
21\. horko ale navečer se silně ostudenilo a v neděli 22. po přimrazku krásně. Bylo ty dny velmi dohledno, hrozně modrá obloha a ta ranní chladna, že to vypadalo spíše na září nebo aspoň na
srpen z čehož mnozí usuzovali na brzký příchod zimy.
Okolo 24. již kvetly lípy o dva týdny dříve než jiná leta a 29. o semilské a jesenské pouti odpoledne se mračilo až do června ale nepřišlo nic. Sucho. Přes ten deštěm a zimou zmařený první týden června se pokud paměť lidská sahá, neusušilo seno tak lehce, krátce a brzo jako ten rok. Ten čas


bylo ve Staré Vsi při asi 90 obyvatelích a 28 stále obydlených domech a 37 obydlených občas, 4 neobydlených a 30 již nestálo, 29 radiopřijímačů a 26 televizorů.
První dny července schla nať na bramborách, na zelenině byla prašivina (rušice), třešně ten rok vůbec nebyly a rovněž né višně a slivy, zato jablka byla a hrušek mnoho.
Nedostatek vody vynutil zákaz kropení prádla a zalevaní zahrádek. 5. navečer čistili staroveští nádrž pod školou. 9. v pravé poledne dlouhá bouřka s lijákem a kroupami.
13\. o staroveské Národní pouti která byla jen připomínkou protože při ní vůbec nic poutního nebylo, ani taneční zábava, ani mše, bylo slabě zamračené a zima.
16\. měla v Praze v Karolinu promoci pedagožka Irena Kudrová vnučka kronykaře Večerníka.
22\. na Maří Magdalenu kteréhož jmena tu bylo 7 osob, proráželo slunce slabé zamračení a 26.
Anny kteréhož jmena tu byly 2 ženské.
V srpnu hodně deštivo a několik bouřek následkem čehož začaly růsti houby a úroda bramborů se velmi zlepšila. To léto bylo neobyčejně mnoho motýlů bělásků. Ten čas ubyl staroveské rozdělovně koral jeden navlékač a to 83 letý Stanislav Kobr č. 81 jenž prý nemohl sedět. Rovněž se u Polouprutských v č. 90 přestalo navlékat od Polouprutského smrti minulý rok. Koncem srpna již začalo s lip padat listí a vůbec byli ten rok stromy brzo holé což podle pranostyky předpovídá že brzo
zima nepřijde.
29\. celý den deštivo a navečer ještě dlouhá bouřka se lijákem a kroupami. Někteří začali kopati brambory do sklepa jiní sušili otavu.


**O vycházkovém okruhu „za historií divadla“** začal uvažovat už před rokem 1980 dr Václav Lukáš z Vysokého s Ladislavem Ducháčkem a Jaroslavem Večerníkem ze Staré Vsi a jednalo se o cestu po
Staré Vsi a přes Vrcha a zpět do Vysokého kteráž uznána turisticky za Naučnou stezku s vlastním označením červené šipky s bílým simbolem divadla (maskou).


Ze sešitu bez schválení MNV: _Původně bylo zamýšleno zahrnout do okruhu návštěvu celoročně pří-_
_stupného chodícího betléma Petra Slavíka. Nebylo to možné uskutečnit pro příkré stoupání k zvoničce_
_od staroveského potoka a kde už původní cesta úplně zanikla._


Slavnostní otevření té stezky bylo zařazeno do oslav 200 let ochotnického divadla ve Vysokém a stalo se to 17. srpna 1986. Slavnost před divadelní budovou ve Vysokém zahájil v 10 hod. předseda MO KSČ Ing. Josef Soukup. Z pověření turistyckého odkazu, to je Jiskra, pak přednesl projev dr
Václav Lukáš.

Za krásného počasí se zahajovací obchůzky zůčastnilo na 200 osob. Proti předpokladu že se toto množství rozptýlí po celé trase, zůstali všichni pohromadě a tak mohl vedoucí (dr Lukáš) u jednotlivých pro divadlo památných míst podrobněji než v úvodním projevu seznámit účastníky s jejich
historii.

Slavnostní ráz dodal celé akci pěvecký sbor Krakonoš který zazpíval u zahrady, tam kde stával dům, v němž Jan Petruška roku 1786 začal hrát divadlo. Vyvrcholením slavnostní otevření stezky
bylo odhalení pamětní desky Frant. Vodseďálka na staroveské zvonici. Po Lukášově krátkém zhodnocení jeho jako významné postavy českého lidového divadla provedla odhalení desky nejstarší občanka 95 letá Lidmila Vodseďálková z vedlejšího č. 75 kterou též Vodseďálek, jako i tu zvoničku,
vystavěl. Sama Vodseďálková byla vdovou po potomkovi oslavence. K desce přiložila růže a promluvila „s láskou dnes všichni vzpomínáme“. Zpěváci zazpívali „Zapálíme se na horách“ s Blodkovy opery „V studni“. Předseda MNV Pičman v krátkém projevu zakončil tuto část vysockých divadelních oslav. Staroveští hasiči připravili občerstvení pro účastníky této milé a přes jejich velký počet možno říci „rodinné“ slavnosti.


A další zastavení bylo ještě u Večerníkovi stodoly č. 20 v jejíž rozestavěné konstrukci roku 1837
Vodseďálek uvedl některé ze svých divadelních kusů.
Přes to že pro účastníky méně zdatně a pro ty, kteří se museli do Vysokého vrátit včas ke společnému obědu, byl přistavený autobus. Naprostá většina jich pokračovala pěšky po celé trase Trhovice do Vysokého.
Tak byl splněn záměr trvale uctít památku dvou století ochotnického divadla ve Vysokém a vybudovat naučnou stezku v krásné krajině. Zatím Ducháček již nežil a Večerník byl zrovna v nemocnici.


Státní statek začal žnout 22. srpna a dožal 12. září a 15. začal se sklizni bramborů a okolo 20. se většinou uklidili záhumenkářské brambory.
28\. září na Václava o staroveském posvícení odpoledne hezky, posvícení bez muziky, které oslavil leda Stanislav Štěpánek č. 62 tlučením kladivem dávaje Josefu Hrádeckému č. 94 novou zadní lomenicí.

Ten den zavedem zas čas na normální tzv. zimní to je o hodinu zpět. Ten rok třešně a višně vůbec nebyli, slivy někde nějaká, jablka zrovna tak, ale hrušek mnoho.
1\. a 2. října byly přímo červencové dny. 19. září měli být volby do Občanského výboru, že však nepřišli ani ti nejhlavnější tak byla 23. druhá schůze a zvolen předsedou Jiří Čermák č. 93. Dne
9\. října odpoledne se udělalo 55 leté Boženě Albrechtové č. 65 zle, manžel jí dovezl k lékaři, který dav ji injekci, vezli ji sám do nemocnice a ona tou cestou v Jírově koleně katastru Roprachtic, umřela. Měla před důchodem, co vedoucí kravína.
11\. a 12. zas jako v červenci, listí ze stromů dole; 23. odpoledne krupkové přeháňky a k večeru se blýskalo a hřmělo. 82 letá Františka Nováková předavše domek č. 37 dceři sestřenice svého nebožtíka muže z Nové Vsi u Poniklé, byla přijata do domova důchodců, ale zatím jí odvezli do nemocnice.

3\. listopadu prvně venku zamrzlá stojatá voda, 28. a 29. po mraze krásné dny a 30. na Ondřeje o vysocké pouti dělalo z mlhy jinovatku.
První dny prosince hustá mlha, tma, jinovatka a že se rozpršelo, dělalo hladké cesty takže některá vozidla nedojela. 9. 10. a 11. tolik jinovatky až byla země od ní bílá a 14. byl první sněhový poprášek kterýž den odpoledne v bývalé škole výroční schůze místních požárníků (hasičů) za účasti
28 osob a bylo uděleno čestné uznání za Příkladnou práci:
Marie Polouprutská č. 19, Eliška Polouprutská č. 90, Božena Svatá č. 14 a St. Volmutová č. 19.
Medaili za příkladnou práci: Stanislav Haas č. 65 a František Svatý č. 14.
Medaile za věrnost 10 let: Otakar Polouprutský č. 90, Václav Šída č. 9 a Vlast. Wolmut č. 79.
Medaile za 20 let: Miroslav Vodseďálek č. 15.
Medaile za 30 let: Vlast. Albrecht č. 65, Marie Babcová č. 26, Jos. Polouprutský č. 19 a Jos. Šmíd č. 46.
Medaile za 40 let: Ladislav Kobr 98

Medaile za věrnost 60 let: František Liška č. 17 a Jaroslav Večerník č. 20.
Všichni za příkladnou a obětavou práci.
Na táhací harmoniku jim zahrál Josef Babec č. 26. Přítomní také uctili povstáním památku zemřelé členky Boženy Albrechtové.
16\. prvně bílo a hned důkladně takže 18. už protahovali prvně silnici a 19. první foukanice jako uprostřed zimy a 20. už nadělalo návěje; 22. prvně zamrzlá okna a sníh se hrnul a napadlo ho mnoho a foukalo s nim a na Štědrý den už ho leckdo shazoval se střechy a copak 29., kdy do té spousty
sněhu pršelo a pršelo ještě 31.
Václav Žitný č. 27 postoupil svůj nemovitý majetek vnučkám a jejich manželům, tedy: Jaroslav
Nechanický, a Hana a Oldřich Hnyk a Helena; domek po Marii Markové ujaly obě dcery: Květoslava


Šimůnková a Stanislava Halvová. Pozůstalost Boženy Albrechtové ujala dcera Lidmila Haasová následující rok v září.


Ve Staré Vsi 20. dubna 1987

Jaroslav Wečerník


Toho roku na podzim postaveny dva nové mostky a opraven jeden starší za starou školou.
23\. dubna 1786 umřel 80 letý mlynář Havel Šmíd po němž ujali synové jeho: Václav Šmíd hoření mlýn č. 41 a hoření roli za 385 zlatých a Havel Šmíd dolení mlýn č. 40 a pole pro 15 korců sečené
Mechnáčová za 300 zlatých. Na tomto Mechnáčově vystavěl Havla Šmída syn Havel Šmíd III. chalupu jenž dostala č. 82 ale byla vlastně v katastru obce Helkovic a měla i jejich č. 52 a tak měla čísla dvě čehož následkem byl že Havlova syna Adama nevolali kvůli vojenskému odvodu ani za Starou
Ves ani za Helkovice, spoléhajíce se obě obce, že to udělá ta druhá a neudělala to žádná, až úřady přišli na nesmyslnost takového číslování a zůstalo číslo helkovské a chalupě se dlouho říkalo u Havlů. Hoření mlýn č. 41 vyhořel na podzim 1892 a už nepostaven a dolení č. 40 zbourán po roce 1961,
kdy poslední mlynářka umřela. Potomci Šmídů z těchto mlýnů měli mlýny v Jesenném, Humravě,
Vranovém a mimo mlynářů ještě v Roztokách a ve Staré Vsi č. 30 a 46.


Schváleno v radě MěNV Vysoké nad Jizerou
14\. května 1987

Pičman

razítko


Ze sešitu bez schválení MNV: _O Vlastě Martincové ten rok v Semilech zemřelé byla pověst, že dokud_
_žila ve Staré Vsi a s mužem, že ten když nebyl doma, navštěvoval jí o 20 let mladší mládenec Miloslav_
_Slavík č. 85, jenž jsa po matce, měl toho vždy málo, no a Martincová tedy také. On i jsa na kampani_
_v cukrovaru, vyprovázel vždy večer některou ženskou zaměstnanou tam jen ve dne, jak o tom říkali_
_ostatní, co s ním tam byli._
_Ten rok zemřelá Marie Marková byla vdova po Stanislavu Markovi, jenž byl již dříve ženat někde_
_u Nitry a vypravoval o tom, že než li mu umřela tchýně, byl u ní kněz s jak se říká „zaopatřením“_
_v čemuž Marek nešel a šel spát a farář že tím byl dotčen. Ono by ho bylo neubylo a takoví lidé jen_
_Československou věc na Slovensku kazili. Potom sloužit Němcům se mu nepříčilo._

### **Rok 1987**


V lednu mnoho slunečna nebylo a sníh se zrovna hrnul, že ho bylo že to žádný nepamatoval a v polou měsíce mrazy, vnitřní okna dopovrchu zamrzlá a slepicím hřebeny omrzly. Drátěnné ploty tíhou sněhu zprohýbané a strhané a že ho bylo po jedné foukanici až nad ochranu u štěpu, tyto od zajíců ohlodané a ještě k tomu se tu potulovala srna a ta tomu teprv dala, co větviček ukousala.
1\. unora překrásně a rovněž tak 2. na Hromnice což podle pranostyky nemá být, že není brzo skutečné jaro což také ten rok uhodl. Po 10. unoru obleva, mnoho mokrého sněhu připadlo a vezl
se se střech ale také ho museli lidé shazovat a po 20. udělalo površek a důkladný.
Březen byl samá mlha a sněhu ještě připadlo. 22. prohlídka komínu kterouž vykonal předseda
Občanského výboru Jiří Čermák a Otakar Polouprutský, kterýž den umřel v nemocnici staroveský soused 75 letý Josef Petřina, rodák roprachtický, chalupník v Helkovicích č. 52 kteráž chalupa před


lety měla staroveské č. 82. On tam ale už nebydlel, nýbrž od podzimu se ženou ve Vysokém zrovna jako 83 letý starý mládenec František Zákoutský, čímž zas č. 31 zůstalo prázdné.
Do konce března pořád ještě připadávalo sněhu takže se zdálo že bude ještě v máji a i špačci přiletěli teprv první dny dubna.
1\. dubna zamračené a chvílemi hustě sněžilo. 5. deštivo, tma, břehy vytálé a rychlým táním sněhu velmi stoupl potok. 10. sníh téměř pryč že to bylo kupodivu, kam se ho ta spousta mohla podět
a 12. až na nepatrné zbytky na Malé Straně byl sníh pryč a rozkvetly bledule.
14\. ač sucho ještě nebylo, lidé již uhrabovali okolo domu. Škaredá střecha 15. byla vlastně krásná.
Zelený čtvrtek mlha; Státní statek začal vláčet, Bílá sobota bílá nebyla, ale zima na ni byla důkladná, kterýž den traktorista Albrecht vláčel těm svým každoročním záhumenky až se prášilo od bran.
Špačci ten rok přiletěli až 1. dubna
20\. Velikonoční pondělí deštivo, mlha, tma, odpoledne v 5 hod. liják s krupkami a první ten rok s bouřkou a to hned z důkladnou a první duha. 24. na den krásně; mouchy, včely, motýli barevný,
v tom týdnu se většinou štěpy odvazovaly,
2\. května se mračilo, v noci popršelo, kterýž den vsadil Vlastimil Albrecht těm svým asi osmi brambory. Ten čas se velmi po lukách rozmohl čert ví odkud zavlečený plevel rozrazil perský, jenž
tvořil rozsáhlé plochy a mořil jinou trávu. 5. začal Státní statek pásti. V neděli 10.2. bouřka s deštěm, kukačka kukala už 2. května a když přišly ty zimy zas odletěla. Manželé Svatí č. 14 odjeli na zimu k synovi do Prahy, kde se paní, nejsouc už dříve zdravá, roztonala víc a umřela tam v nemocnici 12. května v stáří 78 let.

Třešně v plném květu. Na podzim postavil majitel č. 80 v Jandově spáleništi chatu z tvárnic a tento týden na něj dávali krovy. Kolem 18. hrušky kvetly 19. před polednem kremace Boženy Svaté z č. 14, při níž promluvil mimo faráře Böhma Stanislav Haas st z Vysokého. Byl to pohřeb hasičský.
V neděli včera 20. krásně, jabloně teprve kvetly a pro deštivo všelijaký hmyz na květy nemohl a kdyby i jablka byla, kdy by mohla uzrát?
25\. na den opravdu máj, Janoušek počal jako první ve vsi sušit seno jako soused Svatý. Státní statek dosil 6. května. Trávu vytáhlo ale byla řídká, takže nebylo co sušit.
6\. června se ženil Josef Polouprutský ml. s Martinou, dcerou Jana Blažka z Vysokého č. 278. 8. na
Medarda deštivo, zima a tma. 13. června krásně, v kteroužto sobotu před roprachtickou poutí se před 60 lety ženil Fr. Eliška z č. 17 s Boženou Tarantovou z Roprachtic. Staroveský kravín měl ze
Státního statku nejlepší dojivost.
18\. na katolický svátek Božího těla po poledni bouřka s lijákem a nějakou kroupou. V červnu nebylo skoro dne, aby nebyla bouřka. To jaro a léto dělali asfaltovou cestu od hoření autobusové
zastávky k Vojákovem. Sena za červen se velmi málo usušilo.
Za první týden července se více sena usušilo než za celý červen.
12\. července o staroveské Národní pouti beze mše a bez muziky pár kapek deště spadlo. 20. při poledni Marie Polouprutská č. 19, jdoucí k pojízdné prodejně, smeknouc se na mokrém břehu přisedla si levou ruku, kterou si zlámala.
26\. na Annu kteréhož jména to byly dvě osoby, bylo Anny v neděli, jako r. 1914, kdy byla vyhlášena mobilisace.

29\. ujala od otce Jaroslava Večerníka dcera Drahomíra Kudrová dům č. 20 s pozemkem okolo domu, jak to po zabrání Státním statkem ze zemědělské usedlosti zbylo.
3\. srpna začala roznášet poštu Eva Zemanová z Jesenného, někdy schovanka Vlasty Vacátkové č. 18. Po Staré Vsi, Helkovicích a staroveské polovici Vysokého. 10. na Vavřína po deštivé noci deštivo, mlha, tma, bouřky ale také slunce.
20\. – 23. krásně za kteréž dny mnoho otavy se usušilo, ale na bramborách žloutla nať. Žádný rok se tolik nenapotilo kamení, (stupně, dlažba) jako toto léto.


24\. na Bartoloměje krásně.
1\. září krásně, začátek školního roku, v němž jich chodilo od nás do vysocké školy 9 žáků. První týden v září záhumenkáři kopali brambory do sklepa, které se hodně kazily a tolik jich nebylo jako
loňský rok. Většinou se první týden v září vykopali. V červnu, červenci a srpnu bylo bouřek dosti a byli ještě v říjnu.
23\. září krásně a horko zvečera dlouho bouřka s lijákem a nějaká kroupa při tom spadla, přičemž ta bouřka byla dlouho do noci, cesty probrané, statkové brambory na Malé Straně též. Voda brala
celé trsy bramborů s natěmi, takže ucpalo všechny mostky, následkem čehož tekla přes mostky vrchem.

26\. začal Státní statek se sklízní brambor na Malé Straně. 27. o staroveském posvícení bez mše a bez muziky bylo slabě zamračeno. 27. nastal zas tzv. „zimní čas“, to je hodiny seřízený o hodinu
zpět, v září dal nový majitel č. 72 na nový dům vazbu.
3\. a 4. října krásně, ale větrno, 10. a 11. hezky, 12. odpoledne jednou zahřmělo, 16. byl přímo letní den, listí začalo padat ze stromů. 26. října krásně, 27. po prvním důkladném přimrazku krásně.
28\. – 30. krásně ale větrno.

5\. – 8. listopadu zamračené až tma 11. se rozpršelo, mlha, tma že se muselo celý den svítit a tak bylo až do 15., 16. dopoledne udělalo prvně bílo ale do večera sníh stál. 20. dopoledne sněhové
přeháňky, 30. prvně venku zamrzla stojatá voda.
1\. prosince překrásný den. 2. se po ranní kráse zamračilo, prvně zamrzla jednoduchá okna, 4. zamračené, námraza na zemi, stromech a střechách. 5. odpoledne ve škole výroční požárnická schůze. 10. zamračené, kterýž den zemřel náhle v stáří 65 let Václav Polouprudský, chalupník v Roztokách, rodák ze Staré Vsi č. 90. 7. dopoledne udělalo sněhový poprašek, 11. připadlo sněhu a byla první foukanice. 15. bylo zamračené a udělalo jinovatku.
18\. hladké cesty, tma, 19. jinovatka pryč, sníh až na nepatrné zbytky pryč, na Ondřeje 30.11. neodhřálo až teprve teď 21.12. svítilo slunce do jinovatky, což bylo neobyčjně krásné.
22\. a 23. zamračené, na Štědrý den dopoledne krásně. Na Boží narození zamračené kterýž den zemřela 96 let stará Lidmila vdova po Frant. Vodseďálkovi čp 75, dcera Františka Svárovského
z č. 23, nejstarší občanka staroveská. 28. neobyčejná tma, 29. odpoledne krásně, 30. hustá mlha,
31\. poslední den v roce zamračeno, mlha, tma.


Tento rok je to **200 let, co zřízen byl katastr zvaný Josefínský**, který 1787. Práce s ním celé zemi začala již 1785, ale na Starou Ves došlo až v roce 1787.


Na začátku katastru, který je pro každou obec svázán v knihu, je popis vesnice jak následuje:
Boleslavský kraj
Panství Semile ves Stará Ves

Místní plac Drahovský


Tento místní plac pozůstává v samých vozových cestách a porůznu stojících domech pod městem Vysokým a jde dolů pod Hrubou Stranu po celé návsi až k obecní louka pod Vodseďálkovi
(č. 55).
Hrubá Strana začátek svůj bere od místního placu při Vysokým, Stanovskýma a roztockýma končinama.

Obsahuje v sobě na stráních tuze kamenitá a přitom špatná pole a nachází se v ní dům č. 27 Jana
Nováka. Malá Strana začátek má blíž mlýna při roprachtických končinách až k mezím vysockým a obsahuje v sobě tuze kamenitá a přitom špatná pole, z kterých nejlepší ve čtyřech letech žito
a oves z dosti malým výnosem se obdrží.


Grunt Havla Šmída č. 40 mezi grunty helkovskými, panství Lamotovského připojen a ten v sobě obsahuje své položení Malé Strany tuze skalnaté a ničemné pole, z kterého toliko ve 4 letech jedno
setí žita a jedno setí ovsa s dost špatným výnosem se sklidí. Jméno své má Mechnáčovo (je to dnešní helkovická chalupa Marie Petřinové č. 52, která poměla staroveské čislo 82).
Katastr trpí leckterou chybou, ale je velice cenný a zajímavý tím, že zde zachována lidová pojmenování pozemku, jak viz některé staroveské vždy nejdřív číslo, zvané topografické, potom jméno majitele a nakonec pojmenování pozemku a jeho výměra. Trhovice, Hlinovníky, zahrada pod Holánovo, zahrada pod Vršťalovi, zahrada pod Čermákovi, Pastviště jménem Kostnice, zahrada špatná pod Novákovi, zahrada pod Vitošovi, Trlice, Kopaň, Křib, louka pod lesem, kámen přes potok,
břeh nad č. 91, louka pod Rybníkem, pastviště mezi ouvozy, křovím zarostlé, kroužek, břeh u svaté
Barbory, svezliště, obec blíže Tesů, zahrada pod gruntem Vodseďálkovým, cesta z návsi nad Starova, za Vrchy, v dolích, les u Stanovských končin, nad Pátkovi, louka za potůčkem, u lomu, u Trhovice,
od Sedlákovi meze, Zdůleň, za Pazdernou, na dráze, na Prutě, na Klinku, na rovních, nad strání, na funtě, hoření křib, půlama kopce, v rokli, nad žlabem, pod mezí Vojákovu až pod skály, les proti
Bučí, pastviště u Slavíkovy meze, od vysocké meze, pole na spáleništi, louka proti klepáčovem, louka okolo Skály, louka na kozině, pustina, kopřoví, louka u potoka.



Majitelé domů:
Č. 1 Josef Václavík
Č. 2 Josef Blahout
Č. 3 František Stránský
Č. 4 Jan Turpíš
Č. 5 Josef Stránský
Č. 6 Franz Dušta
Č. 7 Václav Vodseďálek
Č. 8 Jan Polák
Č. 9 Josef Hajna
Č. 10 Josef Vodseďálek
Č. 11 Josef Makovec
Č. 12 Matouš Holan
Č. 13 Václav Pátek
Č. 14 Josef Novák
Č. 15 Václav Polouprutský
Č. 16 Adam Polouprutský
Č. 17 Václav Vodseďálek
Č. 18 Josef Polouprutský
Č. 19 Jan Večerník
Č. 20 Adam Hevák
Č. 21 Vít Polouprutský
Č. 22 Václav Čermák



Č. 23 Josef Čermák
Č. 24 Vít Novák
Č. 25 Jan Novák
Č. 26 Jan Housa
Č. 27 Jan Novák
Č. 28 Izidor Novák
Č. 29 Adam Polouprutský
Č. 30 Vít Večerník
Č. 31 Josef Večerník
Č. 32 Izidor Novák
Č. 33 Adam Novák
Č. 34 Josef Čermák
Č. 35 Adam Čermák
Č. 36 Daniel Čermák
Č. 37 Filip Hotovička
Č. 38 Daniel Večerník
Č. 39 Štěpán Večerník
Č. 40 Havel Šmíd
Č. 41 Václav Šmíd
Č. 42 Josef Novák
Č. 43 František Novák
Č. 44 Josef Novák



Č. 45 Adam Novák
Č. 46 Jakub Novák
Č. 47 Adam Novák
Č. 48 Vavřin Slavík
Č. 49 Adam Večerník
Č. 50 Pavel Koutský
Č. 51 Josef Marek
Č. 52 David Vodseďálek
Č. 53 Vít Vodseďálek
Č. 54 Franz Vodseďálek
Č. 55 Franz Vodseďálek
Č. 56 Václav Holan
Č. 57 Matěj Hlinka
Č. 58 Václav Krumeš
Č. 59 Franz Novák
Č. 60 Josef Koutský
Č. 61 Franz Svatý
Č. 62 Franz Hevák
Č. 63 Franz Čermák
Č. 64 Jiří Slavík



Roce 1987 podnikly naši občany v rámci OB zájezd do Litoměřic na výstavu „zahrada Čech“ a na kulturním programu závěru roku provedli kulturní pracovnici z Vysokého vzpomínkové pásmo na
Viktora Dyka.


Kromě č. 20, došlo k následujícím změnám v držbě nemovitosti:
Jiří Hloušek z Pardubic koupil domek č. 3 od Kohouta. Rekreace a Hana Hloušková. Po Marii


Markové ujala domek č. 6 dcera Květoslava Šimůnková z Roztok u Jilemnice a Stanislav Halvová.
č. 25 koupil od Květoslavy Špačkové č. 55 ing Ladislav Bouzek z Liberce Ruprechtic, rodák ze Staré
Vsi č. 65 rekreace. Chalupu č. 30 ujal po nevlastní matce Anně Polouprutské syn Jiří Polouprutský z Prahy 5 rekreace.
Domek č. 37 od Františky Novákové ujala příbuzná Ludmila Hönbavá z Vrchlabí. Zbořeniště č. 39 u Smetalu koupil od Jany Holé z Vysokého Zdeněk Douděra z Peček. Majitel č. 50 Karel Kellner začal zde bydlet trvale a rovněž v bývalé stodoly č. 42 jenž dostala č. 91 Václav Bláha.


Ve Staré Vsi 5. března 1988

Jarosl. Wečerník.

Schváleno v radě MěNV 12. 4. 89

Pičman

Razítko

### **Rok 1988**


1\. ledna hustá mlha až tma, ale zelenal se trávník a 5. kdy se odbývala kremace naší nejstarší občanky 96 leté Ludmily Vodseďálka č. 75, proráželo slunce mraky. 8. ráno na zemi a střechách první toho roku sněhový poprášek jenž však 10. za neobyčejně krásného dne stál ale 12. po noci první
ten rok bílo ale ještě 17. pořád bez sněhu a až 18. přes noc něco málo mokrého napadlo a ještě něco
22\. a odpoledne už foukanice a 31. sněžilo střídavě se slunečnem.
1\. února břehy vytálé, 2. a 3. pršelo a 7. sníh téměř pryč ale 8. znovu bílo. 13. zemřela v domově důchodců v Rokytnici 84 letá naše občanka Františka vdova po Oldřichu Novákovi č. 37 roz.
Hrdličková rodačka od Břeclavi na Moravě. 18. hodně sněhu připadlo a foukalo s ním kterýž den měla kremaci 92 letá Marie Šírová z Vysokého, družka 74 letého Josefa Šmída ze Staré Vsi č. 46.
Zemřela v domově důchodců v Rokytnici. V druhé polovici února tolik sněhu napadlo že ho bylo více než kteroukoli jinou zimu.
Začátkem března se sypal sníh dál že se s leckteré střechy musil sházet. 12. hned po půlnoci zemřel náhle zeť kronikáře Večerníka 56 letý Zdeněk Kudr, vrchní mistr ve vysocké továrně, rodák ze Studence.

16\. do té spousty sněhu pršelo, kterýž den tu přes ves letěly divoké husy k severu. 17. po poledni kremace Zdeňka Kudra, s nímž se krom katolického faráře rozloučil ještě řiditel vysocké továrny. 21. první jarní den deštivo; ten týden mnoho sněhu ubylo; 26. odpoledne do deštiva, asi dvakrát
zahřmělo. 27. začal zas „letní čas“ to je o 1 hodinu do předu. Břehy začali vytávat a potok neobyčejně stoupl.
3\. a 4. dubna Velikonoční svátky, polovička sněhu pryč, jak neobyčejně ubýval, že ho 7. bylo pryč většina. Ty dny sem přiletěli špačci. Dům č. 75 u Krejčů s tím, co po záboru Státním statkem z usedlosti zbylo, ujal po smrti Lidmily Vodseďálkové manžel její dcery Blaženy zeť Václav Albrecht, rodák z bývalého mlýna č. 40.
10\. dubna když byl již sníh téměř pryč, bylo ráno znova bílo ale do večera nový sníh stál ale padal ještě 13. a 23. 26. až 30. polojasno, ale mrazy; sníh pryč. Roku 1920 kukala již 20. dubna kukačka. Hlavní jarní práce Státního statku jako zasetí zrní, ošetření a pohnojení víceletých pícnin, pastvin a luk a sázení bramborů se odbylo ve dnech 18. dubna do 6. května. Pomalé tání té spousty
sněhu se projevilo velice nepříznivě na ozimech a jetelích, takže byl Státní statek nucen zaorat přes
98 ha žita, přes 11 ha ječmene a přes 55 ha víceletých pícnin. Sníh se sypal ještě 23. dubna. To jaro


létali první motýli barevní což je podle pranostyky předpověď roku více úrodného na obilí než na pícniny a byly to samé babočky osikové, ani jeden jiný. Když se nová majitelka č. 20 Kudrová chtěla zbavit dvou koz, které její otec s matkou již obsluhovati nemohli a sama bydlela ve Vysokém,
musela být ráda, když je jistý František Babec z Roztok vzal zadarmo. Tak zbývaly kozy už jen v č. 9 u Josefa Janouška v č. 65, u Vlastimil Albrechta a v č. 27 u Václava Žitného.
7\. května nasázel traktorista Albrecht těm svým záhumenkářům brambory které pro sucho ještě za měsíc puštěno neměli. Pořád krásně a větry, 9. začaly kvést třešně a místy začalo vypalovat trávník. 9. začali dělat s cestou ten úsek od lomu k transformátoru jenž měla být vyasfaltována.
17\. se konečně začalo mračit; 19. po noci s deštíkem odpoledne asi třikrát zahřmělo; kol 20. kvetly jabloně a šeřík začal. 21. tu přes ves na Vojákovo byly motocyklové závody a v neděli 22. po silnici nahoru. 27. celé odpoledne hřmělo ale teprv na večer skropilo trochu prach.
29\. odpoledne ve 4 hod. odešla dobrovolně na věčnost, né pro nemoc ale pro myšlení na skutečnosti, které vůbec nebyly, 79 letá Marie manželka Jaroslava Večerníka č. 20 dcera Františka Soukupa č. 53.
30\. přes den trochu rosilou, 31. půlnoci s deštíkem zamračené a odpoledne asi dvakrát zahřmělo.
Lidé začali sázet zeleninu. Jak byla odejítá zima, zemědělství nepříznivá, vidno z toho že vysocký
Státní statek byl nucen zaorat a znovu zasít přes 98 ha žita, 11 ha ječmene a přes 55 ha pícnin. Pásti začal staroveský kravín 4. května.
První týden června se teprve ozvala kukačka; lidé začali sušit seno, tráva byla řídká od zimy umořená. Polouprutský č. 19 nemohl sušit, poněvadž ta úprava cesty nad jeho stodolu nebyla ještě dodělána a dokončili to 10., přičemž spravili ten úsek cesty od domu do silnice, vytlučených vinou
Státního statku. Při té úpravě cesty, porazili také starou jabloň v rohu č. 95 Pokorných nad č. 19, proti č. 79 která bývala předmětem sváru když měli č. 95 Hlouškovi. Tehdy Polouprutský č. 19
a Chlum č. 79 vozivše fůry obilí z pole domů, drhli jimi do cesty visící větve i s jablky a Hlouškovi nadávali že schválně vozili velké fůry, aby jim dělali škodu. Polouprutský k tomu mlčel ale né Chlum
a to ještě byli jak Hloušek, tak Chlum a i jejich ženy, z jedné vesnice z Příkrého.
Josef Polouprutský sušil letos ještě také u č. 20 neb tam úmrtím Zdeňka Kudra neměl kdo séci a nebylo proč. Ty kozy Kudrově nový majitel zaplatil.
6\. června konečně deštivo a 7. odpoledne bouřka s deštěm, 26. po deštivé noci zamračené a odpoledne asi třikrát zahřmělo. Ty dny tu chodila srna a klidně se mezi domy pásla.


Ze sešitu bez schválení MNV: _11. června bylo vzpomenuto při vzpomínkovém mši na úmrtí prvního_
_patriarchy dra Karla Farského ve Vysokém dopoledne v 9 hod._


1\. července oblačno a větrno a teprv v noci deště s bouřkou a nějakou kroupou a další dny července hodně bouřek a krátkých dešťů ale 17. o straroveské Národní pouti bez muziky a mše, bylo krásně celý den.
Ten rok kvetly lípy již koncem června, třešní mnoho nebylo a byly od dešťů rozpukané a na nich ta přeůroda vos. Ten čas byl ze Staré Vsi ve vojenské službě v Jičíně od 1. dubna Jiří Polouprutký č. 19.
19\. července zemřel v jilemnické nemocnici 85 letý Stanislav Kobr č. 81 vdovec. Kremace 26. na
Annu, kteréhož jména tu byli 3 osoby a vlastně jen jedna a ty dvě byly rekreantky a byly tu jen dočasně.

22\. Maří Magdaleny kteréhož jména to bylo 7 osob, kterýž den bylo zamračené a horko.
První týden srpna proměnlivé počasí i nějaká bouřka 7. o pouti (vysocké) střídavě zamračené, někteří začali sušit otavu. Nať u bramboru žloutla, což předzvěstí velké úrody jich nebylo.
Potom bylo těch bouřek s dešti více ale také pár krásných dnů, že pálilo a na obloze nebylo ani mráčku ale také už bývala ráno mlha a z toho tma nebo byly i dvě bouřky za den.


Tento rok vysocký Státní statek jenž od 1. července dostal nový titul „Státní statek Krkonoše“ hodně přešel na setí ječmene a to jak na uzrání, na seno, tak nedozralé celé rostliny se slámou na
siláž ke krmení. Poslední den srpna zas překrásně a rovněž taky 1. září.
Do školy jich ten rok chodilo ze Staré Vsi 6, mnozí začali kopat brambory už do sklepa, aby nedohnily a myši je nedožrali a nebylo bramboru ten rok mnoho, zato myši dosti takže to odnesla i mrkev a jiná. Také ovoce bylo dosti, že to tu kroupy nepotloukly, jako leckdes jinde.
První týden v září se ještě blýskalo a krom dvou krásných dnů, deštivo, druhý týden měsíce byl celý zamračený, během 3. týdne asi dva deště a 25. o staroveském posvícení, jenž se odbylo bez
muziky, bylo deštivo a mlha.
28\. na Václava byl překrásný zrovna letní den. Začínalo žloutnout listí na stromech a hodně rostly houby.


**Před 50 lety byla v noci 23. září vyhlášena mobilisace československé armády** do 40 let stáří a od nás jich nastoupilo vojenskou službu 6 a to Stanislav Kobr č. 81, Stanislav Kvarda č. 73, Karel Fišera
č. 50, Vit Martinec č. 46, Frant. Knížek č. 33 a Jaroslav Večerník č. 20. Většina jich bylo na hranicích již dříve.


Co se týče sklizně ten rok, žně Státního statku začali 18. srpna a obilí bylo spíše podeschlé nežli zralé a na ovesné žně bylo deštivo.
V polovici září začato se sklizni bramborů, která dokončena až v říjnu ku spokojenosti.
První čtyři dny října krásné ale vítr rval suché listí ze stromů a pobylo tu hejno vran. Další dny prorazilo slunce mraky, ráno mlhy, nebo celý den; po 20. už bylo stromoví bez listí a ani přimrazky
ten rok dlouho nechodily až 26. hned na poprvé venku zamrzlá stojatá voda. Na den potom překrásně. 28. říjen se ten rok slavil, když se předtím 50 let o něm ani nevědělo.
30\. ráno první sněhový poprášek jenž však přes sněhové přeháňky během dne stál a 31. první ten podzim zamrzlá jednoduchá okna a sníh padal celý den, takže udělalo bílo jako v nejhlubší zimě.
S listopadem přišly mlhy 4. po velkém mraze krásně rovněž tak 5. a 6. kdy byl sníh už vlastně pryč a zas dál mlhy a 13. odpoledne se zas nasypalo sněhu, který hned tál. Pravidelné zimní počasí
nastalo 20. kdy už žádný sníh nebyl, ráno bylo znova bílo a přes noc ho hodně připadlo a zase mlha.
23\. až 27. zamračené, hrozná mlha, 27. o vysocké pouti začali břehy vytávat, 28. zamračené, 29. deštivo 30. slušně.

1\. prosince sněhová foukanice; ještě bylo štěstí že nemělo hrozně foukat s čím, kterýž den zemřel náhle 65 letý Adolf Novák bývalý vysocký pekař a poslední staroveský Novák. Co se týče stálých
obyvatel vsi a chalupník č. 87 na dráze jemuž byla před časem amputována levá noha a pro infarkt musel předčasně do důchodu. Smrt ho pekaře zastihla při domácím nějakém pečení. Měl šikovné
ruce a se vším ať to byl stroj, nástroj, potřeba, si věděl rady.
2\. 3. 4. pořád mlha a den po dni přibývalo sněhu ale 10. a 11. deštivo a břehy zas už vytávaly;
14\. po noci, v níž mnoho sněhu připadlo, s nímž odpoledne foukalo, 15. 16. větší mráz, krásně, a následující dny padal sníh dál; 19. se zrovna hrnul až ho sem tam někdo musel shazovat se střechy
a že byl sníh mokrý, lámalo nejen štěpy ale i vzrostlé stromy a né jen ovocné ale i lesní a smrky takže několikrát elektrika zhasla a 19. v noci se na severu blýskalo.
V tom roce se dožil 80 let 14. října František Svatý č. 14 bývalý bankovní úředník, rodák z č. 40 ze mlýna, jehož otec zemřel 1915 v Dubně v nemocnici, raněný jsa do nohy, ve stáří 38 let. Na Štědrý
den do té spousty sněhu pršelo s divokým větrem který lámal a vyvracel stromy což zas trhalo dráty takže staroveská Malá Strana byla přes svátky bez světla, anžto elektrikáři nemohli vše stačit spravit.
Na Boží hod k večeru krásně a hned mrzlo takže udělalo površek a potom další dny až do konce roku mlha a deštivo takže břehy zas už vytály.


V tom roce v domově důchodců v Rokytnici zemřela 84 letá Františka Nováková z č. 37, roz.
Hrdličková, byla rodačka od Břeclavi na jižní Moravě, v mládí sloužila nejprve ve Vídni a potom v Praze a vyprávěla co mnohdy služka od paničky zkusí a tady šla do JZD a i když to hned neznala,
žádné i ošklivé práci se nevyhýbala.
S Oldřichem Novákem se dala dohromady s novin kde oba insertovali jako s menší tělesnou vadou ona měla levou ruku kratší a on byl hrbatý.
Ten rok ze světa dobrovolně odejítá Marie Večerníková č. 20 stará 79 let to neměla už dlouho v hlavě v pořádku a viděla jen samou zkázu a škodu a že všichni lidé na ni jdou a do ní ryjí a slyšela co nikdo neříkal a už delší čas říkala, že jí stále něco říká, aby se sama ze světa odebrala až si
k tomu chvilku uhlídala.

Třetí ten rok zemřelý 85 letý Stanislav Kobr si předtím sotva co přečetl až ho dostala, letní host jeho bratrance roztockého Jancáka, nějaká učitelka, k těm „Svatým sedmého dne“ a tu už znal celé
kusy Bible nazpaměť a věděl kde je v písmu svatém která kniha, která kapitola a který verš a taky se pokoušel leckoho přemluvit.
Že oni drží za den odpočinku sobotu a né neděli a v JZD se dělalo celý týden od 7 ráno do tmy, tak se vždy v pátek setměním ztratil a v sobotu do práce nepřišel ale jinak byl až puntičkář, aby
udělal práci pořádně.
Jen jejich víra byla pravá a na námitky, že jiné jsou též dobré a k dobru vedou, měl že to je jen přetvářka od ďábla, jenž obchází jak lev řvoucí.


Co se čtvrtého zemřelého tyče, to je **historie trochu delší** . On se narodil po otcově smrti a už když věděli, že jim v rodině jeden přibude, říkal otec bude-li to kluk, tak to bude Adolf. Na což matka „to
nebude“ ale když zatím otec umřel, tak nechala po jeho.
Oni ten čas bydleli v č. 94 u Vršťalů, kterouž chalupu, zbytek to bývalé zemědělské usedlosti, vlastnil jeho děd od roku 1883 do roku 1923. Děd měl dva syny: Františka a Antonína. František měl domek č. 87 na dráze z něhož udělal přistavěnku stodoly a přikoupením pozemků od č. 36 a 76 chalupu a měl dva syny. Josefa, Adolfova otce a Jaroslava němého, kdežto Antonín měl č. 63 u Holanů, zbytek
to zemědělské usedlosti a měl děti 11, z nichž druhorozený Ladislav zůstal u dědečka a babičky č. 94, i když ostatní jeho rodina se nakonec usadila v Roztokách ve Vošmendě v čísle také náhodou 94 a byl
u nich až do roku 1918. Byl šikovný na práci ale jak se říká, že si žádný nebude ptát, jak to dlouho dělal, ale kdo to dělal a tak naše babička často hubovala. Učil se truhlářem a nedoučil a on ji odpovídal „vy do mě za rok hlučet nebudete“ čímž se spoléhal na to, že ho odvedou což se mu i vyplnilo, ale
zatím na podzim 1917 babička umřela. A k dědečkovi za hospodyni přišla nejstarší z nich Božena.
Roku 1920 Ladislava odvedla k vojsku I. republika a Božena musela domů do Roztok, když se jí narodil syn a vdaná nebyla a tehdy přišli do č. 94 mladší manželé z č. 87, když se doma se starým
srovnati nemohli, když ten i na syna už ženatého ruku vztáhl a provozovali z č. 94 podomní obchod měli i ten tehdy zapovězený cukerin.
Potom počátkem roku 1923 Josef Novák ve stáří 34 let zemřel na nějaké zauzlení střev přičemž mnoho zkusil a celá rodina by si byla přála, aby si byl vdovu v jiném stavu jsoucí vzal bratranec
zemřelého Ladislav Novák. Vdova by si byla dala říci ale né on a odmítl i nabízenou mu Boženu, sestru Oldřicha Nováka č. 37. Oženil se sice nakonec s jistou Kaprasovou z rodiště jeho matky
Stromkové, ale ta se s ním rozvedla za Protektorátu, že nechtěl děti, ona je stejně neměla i když se znovu provdala.
A tak když to takto dopadlo, měli synové otce k tomu, aby č. 94 prodal a šel k Františkovi do č. 87 který na to nejvíce naléhal a on poslechl.
Na dráze však dlouho nebyl, kde naň i syn ruku vztáhl a vdova po Josefovi jenž tam též vybíti nemohla, si ho vzala sebou do Tesařova a nakonec ho nechtěl nikdo a on umřel 1929 v chudobinci (č 51)


„Dědek myslím zmrz“, jak se vyjádřil syn Antonín z Roztok, jsoucí mu na pohřbu. Po smrti otce narozený Adolf se vyučil pekařem a měl šikovné ruce ke všemu a když dospěl a stal se pekařem ve
Vysokém, přestavěl při tom zatím po dědovi a babičce zděděné č. 87 a to hodně obtížně. Že se v takových vesnicích tenkrát znovu stavěti nesmělo, nemohl nejdřív staré rozbourati ale obezdíval je zvenčí škvárovkami jež si dělal sám a cihlami okolo dřevěných stěn a ty potom za zdmi vyřezával
a tak pracně přestavěli dům i stodolu jen sami s bratrem bez cizí pomoci.
Že to stavěli s bratrem. Ona si totiž vdova namluvila jistého Ukrajince jménem Ivan Fal jenž tu jako mnozí jeho národnosti našel útočiště když tam u nich doma v boji za samostatnou Ukrajinu
neuspěli a s ním měla syna Ladislava jenž příjmení Václavík jenž měl po matce rozené Václavíková ze Stanového, změnil na Novák, aby měli s bratrem stejné.
Fal se potom mohl vrátit a nemoha se rozhodnout „tam domov, tady rodina“ oběsil se a a Emilie
Nováková poměla ještě Jindřicha Háska eskamotra z Vysokého Štěpána Hyrše z Příchovic, který když umřel, vzal si ji syn k sobě do Vysokého, kdež umřela. Tehdy měl chalupu č. 87 najatou Václav
Žitný než koupil po Čeňku Housovi č. 27.


Roku 1988 měli smutné Vánoce nejen příslušníci rodin zemřelých, ale i v č. 26 odkudž byla Marie Babcová v liberecké nemocnici. Mezitím umřela v nemocnici v Pardubicích její 75 letá sestřenice a naše rodačka Anna Knobová z Vysokého, dcera Františka Housy č. 75. Výroční členská požárnická (hasičská) schůze se odbývala odpoledne 17. prosince v bývalé škole a zahájil ji jednatel
Volmut a přítomno bylo 20 členů; za OV v ní byli Duštíra z Helkovic a Adamec z Vysokého a dva hosté.
Z jednání: Čestné uznání za obětavou práci obdržel Vlastimil Albrecht; medaili za 10 let Eliška
Polouprutská ml, Marie Polouprutská č. 19, František Svatý č. 14 a Pavel Svatý č. 83. Za 30 let
Miloslav Vodseďálek č. 15; za 40 let: Vlastimil Albrecht a Josef Šmíd, za příkladnou práci: Marie
Babco vá č. 26 a Jiří Čermák. Předseda Volmut vzpoměl významných výročí, jako roku 1918,
1938, 1939, 1945 a 1948 a současných událostí a seznámil přítomné s tím, co se od svazu žádá v budoucnu.

Připomenu to, že v tomto roce v rámci prevence byly provedeny prohlídky ve 13 obytných budovách a 12 rekreačních objektech přičemž nebyla zjištěna ani jediná závada. Uskutečněna byla jedna beseda o zásadách požární bezpečnosti s účastí 10 občanů a místním rozhlasem byla vysílána relace proti vypalování trávy. Byla tu účast při májových oslavách; jedno cvičení na místní kravín,
provedeno vyčištění protipožární nádrže pod školou a nad lomem a její oprava a vyřezání křů u nich pod elektickým vedením.
Provedeny náročné práce při rekonstrukci veřejné cesty od pomníku padlých k hořenímu transformátoru a ke kravínu. Dále ten rok nedokončená rekonstrukce budovy školy za pomoci pracovní čety TJ Jiskra Vysoké.
Všech členů bylo 25, z toho 18 mužů a 7 žen kteroužto malou členskou základnu řídil 13 členný výbor scházející se vždy za dva měsíce zároveň s občanským výborem neb se jednalo o ty samé lidi.
Při všem tom bylo odpracováno 568 brigádnických hodin. Nejvíce měli odpracováno: Josef Polouprutský ml, Jiří Čermák a Vlastimil Albrecht. Celkem bylo v tomto roce odpracováno 953 hodin členy ZO SPO.
Sena bylo v naší obci celkem sklizeno a předáno státu 5 800 kg.
V tom roce se podařilo rozšířit členskou základnu o jednu členku a to Dagmar dceru velitele
Šídy. V pokladně měla ZO SPO celkem 508‚95 Kčs; ve spořitelně 3 486‚65 Kčs.
Závazky na rok 1989 byly: údržba požární zbrojnice 350 hodin, akce Z = 200 hodin, na pomoc zemědělství 100 hodin, počet dárců krve 1 a seno 5 000 kg.


V březnu 1989 prohlídka 38 budov a besedu s občany při školení CO k dodržování zásad požární bezpečnosti; dvě namátková cvičení a uskutečnit dvě taneční zábavy a to v únoru nebo březnu a v červenci (poutní).
Co se změn držby nemovitosti ten rok týče, byly tyto: 16. května koupila ing Lenka Málková z Prahy 5 dům č. 76 u Nováků kde býval truhlář Večerník od Ladislava Šedivého z Prahy 10.
20\. července koupil Václav Potměšil ze Sadské dům č. 35 bývalou zemědělskou usedlost u Marku nebo u Petrů od Marie Večerníkové bytem u dcery Marie v Jesenném. 23. září koupil Michal Moravec z Prahy 5 od Václava Bláhy domek č. 91 bývalou to stodolu č. 42 na níž bylo přeneseno domovní číslo domku, jenž stál naproti za potokem na Hrubé Straně a původně to byla stodola ke mlýnu
č. 41 od něhož mělo č. 42 polovici pozemku.
23\. listopadu koupili Josef a Jindra Šťastní ze Sojková domek č. 99 od Břetislava Polouprutského z Brandýsa nad Labem, rodáka z č. 90. 27. prosince koupil ing Václav Přibáň z Prahy 9 chalupu č. 32
u Duštů od matčiny sestry Jitky Glasové z Warnsdorfu.
30\. prosince Arnošt a Marta Tomsovi z Prahy 6 od Jiřího Polouprutského z Prahy 5 chalupu č. 30 u Šmídů nebo v Hořeních Potocích.


Ve Staré Vsi dne 20. dubna 1989


Jaroslav Wečerník

schváleno v radě 15. 5. 1989

Pičman

### **Rok 1989**


Dne 3. ledna bylo krásně po mraze jenž udělal površek ale 8. ledna se drobně rozpršelo, takže se zas objevily holé břehy. Jinak bylo přes leden mnoho mlhy a že mrzlo, také jinovatky, do čehož časem
i slunce zasvítilo, což bylo velmi pěkné. Jaroslav Večerník měl důchod 1081 Kčs z něhož mu úřad důchodového zabezpečení strhl částku 81 Kčs s splatností od 1. ledna s odůvodněním že mu žena
umřela.

Co bylo koncem ledna vytálé, zase první dny února sníh přikryl a dál zas mlhy a jinovatka, sněhu zas připadlo takže v polovici února protahovali cesty. Hodně lidí mělo chřipku.
14\. unora měla v Praze v Karolínu promoci vnučka Jaroslava Večerníka Irena Kudrová z Vysokého co doktorka pedagogiky. 19. zas už břehy holé a přiletěli špačci; 21. po jasné měsíčně noci vyjité slunce mělo kol sebe duhový kruh který mělo při zapadnutí zas.
26\. mnoho sněhu nezbývalo, druhý den napadl nový a 28. ho ještě připadlo.
1\. března připadlo mokrého sněhu ale 4. až 5. pršelo, takže sněhu zůstalo málo, rozkvetly již bledule. 6. krásně a létali motýlí a to barevní; 13. večer na západě bouřka a 15. ráno sněhový poprašek ale že svítilo slunce, během dopoledne stál a odpoledne pršelo. 10. v kulturním domě v Jablonci
slavnostní konference na oslavu 25. let trvání vysockého Státního statku.
19\. na Květnou neděli a na Josefa kteréhož jména tu byli 4 občané, bylo po mraze krásně.
14\. odpoledne ve škole školení CO, na které přišli dva důchodci. 19. bylo po mraze krásně a o sněhu se mohlo říci, že je pryč a lidé uhrabovali okolo domu, 23. na Zelený čtvrtek dešť jenž přešel v sníh až bílo zůstalo a druhý den ještě sněhové přeháňky, ale Velkonoce 26. a 27. byly pěkné. Velikonoční pondělí zas začal Letní čas, to je o jednu hodinu dopředu. Koncem března se začalo projevovat sucho. Vedoucí zdejší rozdělovny koral Eva Zemanová z Jesenného měla jen 4 navlékačky a to


Stanislavu Chlumovou, Boženu Koublovou a 2 z Roztok: Chlumovou a Hlaváčovu, Božena Lišková byla v nemocnici a Marie Kvardová navlékala vysocké rozdělovně.
První dny dubna se začalo dělat na poli, začali se ozívat ptáci a přiletěly vlaštovky.
4\. dešť se sněhem ale trávník se zelenal, 5. po žlutém východu slunce se zvětšilo a odpoledne pršelo se sněhem kterýž den zemřel v lomnické nemocnici 78 letý bývalý obchodník, potom vedoucí prodejny Jednoty Ladislav Kobr, bývalý hasičský velitel, rodák z č. 81 jenž měl takovou sklerosu
že nevěděl že je v nemocnici a že neni doma. Pohřeb na vysocký hřbytov 10. dubna.
Jeho odvezením do nemocnice zůstal dům č. 98 neobydlen protože Kobrovou si vzal k sobě syn
Jiří v Jablonci nad Nisou kde ještě 88 letá navlékala korále.
V neděli 16. po dešti v noci odpoledne na severovýchodě důkladná bouřka po níž popršelo a že svítilo slunce, byla první ten rok duha.
21\. odpoledne traktorista Vlastimil Albrecht vsadil brambory sobě a těm jimž to již řadu let dělal za pěkného počasí, ale sotva to měl, popršelo.
16\. hory a paseky hrozná zima; 19. odpoledne dešť a sněhové přeháňky; 20. v noci bouřka;
22\. celý den zamračené a tma ale jaká tma; 24. stromoví zelené a rané třešně začínaly kvést a v noci
26\. bouřka zas a 27. odpoledne zas pršelo se sněhem když už předtím ochlazením létali čmeláci a korunu tomu počasí dalo 29. když už kvetly třešně, slivy a byla vysoká tráva a ráno bylo bílo a sníh
se hrnul celé dopoledne, což odpoledne přešlo v déšť.
Ten den se v Liberci vdávala třetí vnučka kronikáře Večerníka dr Irena Kudrová z Vysokého za
Jiřího Wágnera z Hlučína. V neděli 30. zamračené a ten sníh přes noc stál.
To připomenouti dlužno, že v noci 5. února volal někdo z veřejného telefonu do Vysokého a také jinam, že ve Staré Vsi hoří rekreační chalupa č. 36. Vysočtí přijeli se vším hasičským zařízením
a sanitním autem a ještě ze Semil a z Jilemnice, Jablonce a ještě od jinud, 5 sirén houkalo a ve Staré
Vsi nehořelo nic a až potom se to vysvětlilo že to hořelo č. 36 v Nové Vsi u Lomnice a č. 36 ve Staré Vsi shořel už v roce 1907 a už nepostaveno.
Ještě 6. května padal sníh který teprve druhý den stál kterýž den zemřel v Pardubicích 86 letý bývalý zdejší učitel Josef Knob rodák ze Zajakur u Sobotky jenž tu začal učit roku 1923. Jabloně,
hrušně a šeřík kvetly kol Svatodušní svátků 15. a 16. května, kdy též kukala kukačka. Až do 20. do roprachtické pouti krásně a skoro sucho, rozpustili se ořechy a jasany a Josef Janoušek první ve vsi
sušil seno. 18. zemřel 80 letý Jindřich Večerník vdovec, bývalý klempíř, stanovský rodák z č. 24 na
Kostnici posledně bytem ve Vysokém. Počínaje 22. celý týden krásně a až 28. se zatmělo a všude kolem bouřka ale teprve k večeru slabě popršelo. Sušit seno začali už i jiní.
4\. června deštivo, mlha, tma; začala se sázet hlavatka a jiná zelenina což dříve pro sucho nebylo možné. Ten rok jako už minulý, nesušila Kudrová seno u č. 20, nemajíc žádný dobytek až na jednoho králíka a ani slepice né a sušil to Josef Polouprutský č. 19. 21. umřel v liberecké nemocnici skoro
v 56 letá Marie manželka Josefa Babce a dcera Frant. Kobra č. 26 na nějakou rakovinu a zemřela po svých bratrancích: Ladislavu č. 98 ten samý rok a Stanislavovi č. 81 minulý. Pohřeb měla na hřbitov
za velkého účastenství.

Už to bylo s tím nadměrným přehnojováním umělými hnojivy tak daleko přivedené, že i myši z toho v sobě něco měly a kočky je v polích a na pastvinách chytající, nosili je domu, ale nežraly je.
1\. července zima a zamračné a 2. o bozkovské první a semilské pouti odpoledne několik lijáků a kvečeru bouřka načež šest dní krásně. 7. čistili pod školou nádrž a koupaliště. 9. v neděli lijáky
a bouřka a 10. krásně ale po bouřce zima. Lidé začali sušit otavu. 11. zamračené až tma, deštivo, bouřka a odpoledne mlha. 22. na Maří Magdalenu kteréhož jména tu bylo 5 osob bylo krásně
a zrovna tak v neděli 23. 26. na Annu krásně kteréhož kdysi rozšířeného jmena tu byly dvě ženské ale jedna z nich rekreantka. 31. zas oblačno, na den se zvětřilo a hrozná zima.


6\. srpna o pouti překrásný den, ani mráčku a 10. na Vavřince zas překrásně, což předpovídá pěkný podzim. 15. překrásně až žár a 16., kdy zahájil Státní statek na Malé Straně žně, bylo zas tak. Žně ten rok dík příznivému počasí netrvali dlouho. Pořád krásně.
20\. zemřela na nějakou rakovinu 67 letá Milena manželka Oldřicha Vitvara ve Sklenařicích dcera staroveského mlynáře Františka Albrechta č. 40. Pořád krásně ale 22. odpoledne na jihu v dálce bouřka. 24. na Bartoloměje krásně zas, což je zas dobrá předpověď pro podzim. Na ten den staří
začínali se setím ozimu. 25. k večeru dešť a brzo tma. 26. mlha. To leto bylo mnoho vos. První brambory do sklepa vykopal Josef Hrádecký 15. srpna ale on jich mnoho neměl ale poslední týden
toho měsíce tak kopal už Josef Janoušek a jiní, protože nať byla žlutá nebo už pryč.
1\. září krásně, což předpovídá pěkný celý měsíc a též uhádlo. Do vysocké školy jich ten rok ze
Staré Vsi chodilo 6 žáků. 7. září bylo kronikáři Večerníkovi 85 let. 10. o vysockém a třičském posvícení bylo dopoledne krásně a odpoledne proráželo slunce, zamračené.
9\. a 10. se vykopala většina záhumenkových bramborů jichž úroda byla dosti dobrá. S líp už začalo padat listí, ale spíše suchem. Ze sucha byla asi také malá jablka jichž byla ten rok předůroda. 14. deštivo, mlha, tma a k večeru liják s bouřkou 15. a 16. hustá mlha a tma. Slivy jichž byla ten rok přeůroda, po dešti praskaly. 24. o staroveském posvícení bylo celý den slabé podymi kterýž den
nastal zas zimní, to je normální čas. Posvícení bez taneční zábavy, protože bývalá škola, kde by se taková pořádala, neměla dokončené vnitřní opravy a aby přece bylo památné, tak tím že ve Vysokém nebyly kvasnice. 25. celý den hustá mlha 26. mlha slabší 27. po noci s blýskáním, deštivo
a tma. To leto pro sucho žádné houby nerostly.


Když už vroce 1989 z **99 staroveských domovních čísel** asi 30 chybělo, bylo třeba se ohlédnout, **jak**
**ta před lety vznikla** a to se dá rozdělit asi do 4 skupin.


Podle pověsti slyšené od starých jsou nejstaršími ta níže v údolí položená čísla (čísla jsou ovšem až z roku 1770 ale při určování se bez nich neobejdeme) to je chalupy, pro něž měla vrchnostenská
doba pojmenování **„gruntovní chalupa“** to jest že to nebyl ještě grunt (statek) ale že to nebylo nijak závislé na obci a chalupník byl až na poddanství neomezeným pánem své chalupy. A to byly: č. 8 u Janoušů na tom břehu nad silnicí nad č. 3 a patřil k nim pozemek od domu nad kříž a nad č. 1
a pod pěšinu jdoucí od č. 9 do silnice a pod silnici od č. 2 až pod č. 1 a po potok a stála už 1565 jako ještě 4 ostatní a 15 gruntu. Druhá měla č. 27 a přislotek Prut a ta už nezapadá mezi ostatní protože
nebyla v údolí nýbrž až nad statky a její role (lánek) sahal jen k Trhovici a měl výměru 12 korců což je právě výměra staročeské polní míry „prutu“ a tvořila do scelení pozemku polovici šířky Krčovské
role od domu po Trhovici. Podle toho musí být Trhovice starší nežli staroveské rozměření. Na soutoku hlavního potoka s potůčkem, tekoucím od Krčoví, stála další chalupa č. 29 v Potocích neb u Potockých a to na té straně potůčku k dolenci a odtud vznikla a o pozemky se rozdělili okolo roku
1750 chalupa č. 30 v hořeních Potocích, také u Šmídů neb u Zámečníků. Další byla č. 31 (dnes Zákoutský) a vedlejší č. 32 dnes Přibáň. Tyto dvě chalupy svými pozemky vypadají tak jako by vznikla jedna od druhé. Ale která od které? To už dnes nikde nenajdeme.
A další nejstarší jsou **statky (grunty)** a tak první na řadě od Vysokého je č. 10 u Starů (dnes
Jana Vodseďálková), druhý č. 13 u Pátku (dnes Karel Novák); třetí č. 15 (Miroslav Vodseďálek) u Sedláků, u Přidanů. Čtvrtý jest č. 19 u Holanů, u Berků (Josef Polouprutský). Pátý č. 20 (Jaroslav Večerník) u Vršťalů. Šestý č. 22 u Čermáku (dnes rekreant Erich Hubáček). Sedmý č. 26
v dolním (předním) Krčoví (1989 zemřelá Marie Babcová). Osmý č. 33 u Nováků, u Palasů zbořenina pod č. 76. Devátý č. 34 u Vitošů od roku 1907 spáleniště pod cestou od č. 76 v křoví. Desátý č. 35 u Petrů, nověji u Marků (Václav Potměšil rekreant). Jedenáctý zbořeniště č. 39 u Smetalu (rekreant Zdeněk Danděra). Dvanáctý Mlynářovo, hoření mlýn č. 41 spáleniště z roku 1892


(Josef Strnádek Roprachtice Ráj). Třináctý Vojákovo č. 43, 45, 46 a zbořeniště č. 44. Čtrnáctý
Vláškovo č. 48 spáleniště z roku 1984 (rekreant Sova) a patnácté Vodseďálkovo č. 53 (rekreant
Pařík).
**Třetí skupina je dělení statků** a to je první od Vysokého č. 9 u Hajnů (Josef Janoušek) oddělené od č. 10, č. 72 oddělené od č. 9 (předposlední majitel Vladimír Šalda). č. 83 (Svatí) oddělení ještě od
č. 10. č. 80 (u Jandů) oddělení od č. 13 a na jeho pozemku postavená pazderna č. 96 dnes na domek přestavěna. č. 16 u Javůrku (rekreant Karlas) oddělené od č. 15 a č. 65 (Albrecht) oddělené od č. 16
a č. 93 ještě oddělené od č. 15 (Jiří Čermák). č. 63 u Holánů oddělené od č. 19 (spáleniště v majetku č. 74) a č. 79 oddělené od č. 63 a č. 95 pazderna se 4 kusy pole oddělená od č. 19. č. 79 Chlum, č. 95
Pokorný. č. 94 u Vršťalů odděleno od č. 20 roku 1822 (rekreant Josef Hrádecký. č. 23 u Boudalováků oddělené od č. 22 a č. 75 u Krejčů, oddělené od č. 23 (Blažena Albrechtová) a č. 84 u Zemanů oddělené ještě od č. 22. č. 27 Václav Žitný oddělené od č. 26, Hoření (zadní) Krčoví a dostalo číslo
zbourané chalupy Prutu jenž stála nad č. 26 kde staří na domovišti říkali. č. 28 u Nováků, u Konšalů oddělené od č. 33 a č. 76 u Nováků oddělené od č. 28 (rekreant Ladislav Šedivý) a č. 74 u Nováků, u Kovářů oddělené ještě od č. 33 ale už zbourané. č. 73 (bratří Kvardové) bývalá hospoda; původně
stálo proti staré stodole č. 35 a odděleno od č. 34. č. 36 stálo na místě novější hospody č. 35 a měl přezdívku u Petrů a bylo odděleno od č. 35 a od něho odděleno zas č. 81 u hořeních Petrů (Stanislava Stillerová) č. 59 u doleních Smetalu, u Jodasů, stálo do roku 1899 na svahu nade mlýnem č. 40
pod cestou a bylo odděleno od č. 39. č. 42 původní barák (domek) u Přezáků ale byl koupen majitelem polovice pozemku od hořeního mlýna č. 41 a stal se tak usedlostí.
U Vojáků postaveny všechny čtyři domy najednou po vyhoření společného; č. 44 u Březováků rozbořeno a č. 46 před rokem 1914 přestavěno z cihel. č. 85 u Vlášků oddělenou 1821 od č. 48 (rekreant Böhm). č. 54 na Skále (Božena Koublová a Anna Kvardová) odděleno od č. 53 a od č. 54
oddělené č. 78 u Svatů (Matura) a č. 77 u Březáků (M. Kobrová a V. Jancák rekreanti) oddělené od č. 53. A teď tu máme **chalupy vzniklé do roku 1700 a brzo po něm na pozemcích od obce ukou-**
**pených do neomezeného vlastnictví** . Obec měla pozemku také za jeden né malý statek. První od shora byla chalupa č. 7 dnes už nejsoucí kde se v chalupě nebo u Chalupenských říkalo a k níž patřil pozemek mezi struhou a č. 6 a 67, pod silnici pod čekárnou a za potokem, to co do kolektivisace vlastnil vysocký Junek. Stavení stálo pod struhou nad sochou Jana Nepomuckého a byl z něho
ten zakladatel těch nadací Vodseďálek.

Druhá byla č. 11 na Dolení Krumpešti vystavena 1713 na pozemku od č. 7 až pod č. 66.
Třetí, č. 12 na Pustině ale s tou to je nějak zvlášťní, má pod sklepem ještě jeden sklep zatopený vodou, u samého potoka spodek nějakého zbořeniště a na listě prvního zápisu poznámku o pohledávce jistého Prokopa bez udání dáta a jediný Prokop, o němž z těch let víme, byl 1608 Prokop
Starý rychtář č. 10. Nemá li ta chalupa nějaký vztah k těm pozemkům nad ní, které byly kdysi odtrženy ode vsi a přidány k Vysokému?
Čtvrtá je č. 14 u Ševců (dnes Svatý) na jejímž pozemku 1956 vystavěli skladiště JZD a až za lom nad kříž a pod silnici po cestu a pěšinu.
Pátá č. 17 (Liška) u Koucků na pozemku od č. 60 až po starou školu a nad cestou od pěšiny až k mezi pod č. 71. Na jejím pozemku postavena 1883 nová škola.
Šestá chalupa byla č. 51 u Klepáčů od roku 1924 chudinec, k níž patřily pozemky krom toho, co u ní doposledka bylo, ještě pole mající pod silnicí č. 71, další pod č. 98 a ještě to poněkud rovnější
pod cestou před okny č. 50.
Sedmá je zas na Malé Straně č. 47 u Kucheláků (dnes Anna Babcová) a patřilo k ní to, co vlastní teď, č. 59 nad cestou a pod struhou pod Vláškovi.
Osmá je č. 24 na Kostnici (rekreant Ing Josef Večerník) k níž toho mnoho nepatří a na níž býval do roku 1828 obecný zvonek.


Potom je č. 40 dolení mlýn, k němuž ale na začátku patřil pozemek, na němž později chalupa č. 82 postavena (dnes 52 Helkovice)
Č. 58 u Krumšů, u Lišku, u Kučerů z roku 1777 což byl skoro jen barák. A poslední č. 56 na Pustině neb u Lukšů oddělením od č. 12 stála v tom křoví pod dnešní cestou.
**Do čtvrté skupiny patří baráky (domky) na obci** . V jejich případě je majetkem domkaře pouze stavební parcela, na niž domek postaven, ale parcela okolo domu zůstávala majetkem obce a zanikl
li domek a nepostavil li se, mohla obec s ní naložit po svém jak se to stalo na spáleništi č. 38 které po roce 1908 koupil Josef Chvalina z Rybnice ale nepostavil.
Takové domky byly:
Č. 1, které má dnes vysocký Státní statek, kde byl nejprv přislotek u Ilčiků.
Druhý č. 2 u Holánků jenž stál těsně za č. 3 a 1912 vyhořel.
Třetí č. 3 (rekreant Hlouček) kde zdaří „u Šaldů“ říkali. Něco níže k olšoví stálo č. 4 u Turpíšů jenž 1919 sníh rozvalil. Kousek od č. 3 a mezi místem č. 4 u potoka je domek č. 64 na Lukavci rekreanta Paříka. Co je dnes to olšoví stál domek č. 5 u Roztomilých jenž první shořel na asekuraci.
Nad jeho místem nad silnicí č. 6 jenž byl už jednou zbourán a 1815 postaven podruhé. Potom byl nad kolenem silnice domek č. 67 na hoření Krumpešti a pod kolenem silnice č. 68 u Doubků; před
ním č. 70 u Turpíšů (první rekreant Lexa a druhý rekreant Grani -?). Dále jest domek č. 99 ale ten nepatří do těch, ostatních, ten postaven až v roce 1934 na obci sice také ale koupené do neomezeného vlastnictví. Před hasičskou zbrojnici je domek u Sytováků (rekeanta Pluskala) a před ním stál
podle silnice domek č. 66 na Plese jenž že činil zatáčku nepřehlednou, zbourán byl. Další domek je č. 60 Pavly Uhlířové v ohby potoka pod Pustinou na Vystrku. Potom máme domek rekreanta Šťastného u Kašparů na cestě ze silnice k Holánovem a před ním č. 18 rekreanta Pařízka, k němuž jeden
z předešlých majitelů Jan Petruška zednický mistr stavitelský kreslič koupil 3 kousky pole, jeden od č. 13, druhý od č. 51 a třetí od č. 75 a tudíž byl nucen přistavět 1907 stodolu.
Další ne domek ale dům č. 98 je postaven né tak jako ostatní na obci nýbrž na pozemku chalupy č. 51 stavbou silnice od ostatních odděleném (Božena Kobrová) a postavil ho 1904 František Polouprutský z č. 19 pro pekařství a smíšený obchod.
Před č. 98 v samé silnici domek č. 62 na Stráni (rekreantky Jany Štěpánkové). Kousek dál pod samou silnicí na Strání, u Štěpánů, u Pleských, domek č. 92 (rekreantky Skrbkové). Další byl na zdi
mezi silnicí a cestou ke zvoničce č. 21 zvaný chalupa pod Čermákovi nebo u Housičků. Potom máme na tom hřbetě pod zvoničkou dva domky: č. 55 kde se nejdřív u Vodseďálků říkalo a pak na
Prutě, od toho že majitel měl dříve staré č. 27, což dnes mají manželé Špačkovi. Hned za ním je domek č. 25 Pazderna rekreanta Ladislava Bouzka, kde než domek postaven, bývala bouda pro
seno na vojenské dodávky, kteráž byla obec povinna na obecních pozemcích usušit, dokud domků tolik nebylo. A když už č. 25 stálo, pobylo pazdernou k č. 75.
Další domek máme až č. 89 u Krumšů rekreanta Šťastného kde ale nikdy žádný Krumeš nebyl ale
Polouprutský jenž ho 1825 postavil, byl dřív na podruží v č. 58. Potom je domek č. 37 u Davidů nebo u Paloušů pod silnicí při samém Křibě rekreantky Ludmily Hänkové. Další dva domky byly
pod cestou z rokle ke Smetalovem a sice první č. 38 vyhořelé 1908 na Podrybníku (od toho, že náhon na hoření mlýn byl výše než domek) nebo u Kvintusů a hned za ním, zadkem do břehu cesty č. 91 Karlasů, zbouraný posledním majitelem Špidlenem. Dál je až na konci katastru č. 90 Otakara
Polouprutského Chalupa u doleního mlýna.
Potom je na Malé Straně bývalý domek č. 42 u Přezáků jenž se však připojením pozemku od mlýna, stal zemědělskou usedlostí. Další domek byl č. 61 u Blažtičků, jenž stál před okny č. 30
a v letech 50 tých zbourán byl. Potom pod starou návesní cestou č. 57 u Holinků, jenž však ve 20 tých letech Bohuslavem Novákem na hospodářství přestavěn (rekreantů Kluc). Potom je stará škola Ladislava Ducháčka č. 49 a nad ní cestou do silnice Kelnerová č. 50 u Procházku. A na Malé


Straně poslední pod hájem č. 52 z něhož zbývá stodůlka u Adámků, řečený od Adama Vodseďálka jenž ho někdy v polovici předminulého století vystavěl. Proto všecky na obci, že se na selském domky stavět nesměly. A málem bychom zapomněli na domek č. 69 u Hotovičků zbouraný po roce 1945
jenž stál mezi cestami, tou do rokle a nad č. 38 a tou nad č. 58 a 42. Poslední majitelka byla vdova
Antonie Šaldová.


1\. října ráno a k večeru krásně a zdálo se že po pěkném září, říjen zle se tváří, neb 2. bylo zamračené až tma a větrno a rosilo a 3. po noci s bouřkou ráno na stopu sněhu jenž sice ještě týž den stál. 4. první mráz. 5. a 6. po mrazech sice krásně, zato 7. deštivo hustá mlha a tma celý den a další
dny buď slunce proráželo zamračené nebo mlhavo. V polou října začaly javory žloutnout ale na ovocném stromoví bylo listí zelené jako v letě. Ten rok mělo mnoho jablek takovou nejablkovou
slupku jako někdy na bramborech a hnilo už na stromě.
Ten čas už sem tam někdo měl novou stokorunu. V druhé polovici října bylo takové počasí že některý den byla hustá mlha až tma a jindy zas přímo letní den. Listí sežlutlo i na jabloních a do
konce října opadlo takže zbylo jen na dubech a v listopadu padat nemělo co.
Po roce 1948 se 28. října zřízení Československé samostatnosti v kalendářích vůbec nepřipomínalo ale byl to den znárodnění k čemuž později přibylo schválení zákona o federaci a později se na ten den dostalo zřízení samostatnosti na třetí místo a ještě později na druhé a v kalendáři na rok
1990 na první.
1\. listopadu deštivo, mlha, tma a listí v listopadu již žádné k padání nebylo, všecko už bylo na zemi a místy i jablka jichž byla ten rok přeůroda a která zpracovat nebylo možné a nikdo je nechtěl.
Jmenovitě I. Kudravá u č. 20 nechala celou úrodu ze dvou jabloní na zemi.
Návštěvu hřbytovů měli pozůstalí odbytou poslední tři dny října. Do polou listopadu mnoho dní s tak hustou mlhou, že bylo i v poledne tma. 12. aspoň dopoledne krásně kterýž den v Římě prohlášena za svatou Anežka sestra krále Václava I. dcera Přemysla Otakara I.


Ze sešitu bez schválení MNV _: Ten den v Římě svatořečení Anežky České, sestry krále Václava I. Nej-_
_zajímavější na celé věci bylo to, že režim všemu podobnému nepřátelský, to skoro schvaloval._


16\. zamračené a v pravé poledne první sněhová přeháňka a v noci druhá. 17. krásně a v noci dvakrát se ukázala polární zář což podle starých nepředpovídá nic dobrého. 22. ráno mlha, tma, dešť jenž přišel ve sněžení tak že udělalo v poledne bílo čímž nastala ten rok „zejma“ a také hned v tom
týdnu protahovali silnice a cesty. 26. o zimní pouti mlha, tma, sněžilo. Už delší čas nouze o vodu.
27\. v noci se blýskalo kterýž den ve Vysokém symbolická stávka na podporu celostátních reformních snah.

28\. prvně zakvětovaná okna; 29. a 30. překrásně. Co se tohoroční sklizně týče, tak vysocký Státní statek začal žnout a to ve Staré Vsi 14. srpna a dožal 22. na oseté ploše 309‚16 ha z níž sklidil
1916\.69 q obilí. Bramborů z osazené plochy 65‚71 ha 12.212.60 q ve dnech 13. až 26. září. S tak krátkou sklizni mohl být Státní statek spokojen ale nemohl být spokojen s množstvím, což zavinila
letní sucha v nichž se nalíhlo množství hmyzích škůdců. První tři dny prosince krásně, 2. výroční členská schůze místních hasičů v níž ponechání dosavadní funkcionáři.
9\. padal dopoledne sníh, potom přišly dny mlh a tmy, že se muselo i v poledne svítit, obleva a sníh tál, 16. břehy vytálé, 17. pršelo a cele kusy trávníku holé a 23. když už nebylo po snėhu ani
památky mlha a dešť se sněhem. Na Štědrý den ráno bílo, ale sníh do večera většinou zmizel a na
Boží narození úplně, další tři dny po mraze krásně ale 31. prosince zamračené.
Ten čas byla taková situace s kominy že mistr po nějakém úraze vymetat nemohl, učenníci na to nestačili a tak si byli občané nuceni kominy vymésti sami.


Zjara umřel rekreant Pluskal po němž zdědila domek č. 86 u Kopalů vdova ing Olga Pluskalová a syn ing. J. Pluskal. Ve Staré Vsi umřeli tem rok dva, bratranec a sestřenice: Ladislav Kobr č. 98
a Marie Babcová č. 26 rozená Kobrová. Rozdělovna koral stala se samoobsluhou, protože Eva Zemanová nemohla jezdit z Jesenneho kvůli čtyřem navlékačkam které byly: Stanislava Chlumová a Božena Koublová a z Roztok Chlumová a Hlaváčová.


**Po udalostech v Praze 17. listopadu** a potom 25. a 26. listopadu, také Vysoké se zapojilo na dvouhodinovou generální stávku v divadelní budově a založení Občanského fora. Účastníci měli trikolory, vlajky a hesla „Svobodné volby!“.
Jako kdysi národ, tak teď komunisté, nebo vlastně vykořisťovatelé a příživníci společnosti a pracujících a přestala vláda lží o níž se vyjádřil Vilém Polouprutský „to ono se ti lže, když ti, co to poslouchají, musí dělat, že tomu „věří“ podle opakování historie „věřiti budeš všemu co nám církev svatá k věření předkládá!“ Nebo podle Havlíčkova „nechceš li si hubu spálit, musíš mlčet nebo
chválit!“

Kronikáři dříve nechodili do žádných kursů a školení a v příručce kterou dostali stálo „zapište věc jak se stala a posudek si o ní musí čtoucí udělat sám“ a po roce 1948 se jím na školeních nakazovalo „ve všem zdůrazňovat vůdčí úlohu komunistické strany“.
To začalo už s německou okupací; německá se nesmělo říkat, protože lidé tomu co přišlo roku
1968 říkali II. okupace. Za té I. okupace byly obecní kroniky uloženy v Praze a tudíž se do nich psalo až potom a tak se do nich mělo psát podle nově vydaných knížek, že všechen odboj měli
hlavně komunisté a ostatní že jen trpěli nebo byli pro Hitlera.
Už o tom roce 1945 se národu lhalo, že když vypuklo v Praze povstání a Praha volala o pomoc, měli lidé strach, aby to s Prahou nedopadlo jako s Varšavou, kterou nechali Rusové rozbít a vyvraždit stojíce nedaleko. A nám se říkalo že spojenci jsouce v západních Čechách nepřišli schválně na
pomoc a oni jim to Rusové nedovolili chtíce Prahu osvobodit sami a prišli až se Praha osvobodila

sama.

Po tom Vítězném unoru jsme měli dvoje úřady; statní a komunistycké a to tak, že strana byla napřed a stát až na druhém místě. Když se řeklo strana, bylo myšleno komunistická a říkalo se naše
rodná strana, jakož byl někdo dřív komunistou a pak se teprv narodil. Občan byl až na druhém místě, vždyť i hlava státu byl generální tajemník ústředního výboru Komunisticke strany Československa a president republiky. Měli jsme i dvě armády: státní a komunistickou zvanou lidová milice.
Byly ponechány ještě asi tři jiné strany ale ty musely být pod jinou firmou komunistické. Volby prý jsme měli ty nejsvobodnější a to tak že kandidáti byli zvoleni napřed a to chodění voličů k urnám byla zbytečná komedie.
Přišel li funkcionář strany (komunistické) do důchodu měl za měsíc více než obyčejný důchodce za celý rok a starší zemědělci přicházeli do důchodu až na 65 letech protože si na důchod málo zaplatili a byli dlouho vykořisťovateli, protože soukromý majetek je zločin na dělnické třídě.
Žádná kniha nevyšla bez poznámky co o věci o níž se v ní jedná, napsal Marx, Lenin nebo Stalin.
Ve škole se učilo o otrokářských státech a o Velké socialistické revoluci, o ostatním nevěděly děti nic a ptali se na mnohé doma dospělých a neni potom divu že děcko řeklo že Lenin stvořil svět.
Pravda vítězí ale těžko a né hned.


( _Tentokrát už na závěr kalendářního roku „_ schválení MNV _“ textu není. V druhém sešitě listopadové_
_události ještě mírně podrobněji rozvedeny, viz dále kurzívou)_


_17. listopadu studentská manifestace v Praze, provolány požadavky demokratizace proti čemuž_
_brutalní zakročení jednotek SNB na Národní třídě. 25. a 26. listopadu manifestace studentů, herců_


_a Občanského fora na Letenské pláni; 27. vyhlášena v celé republice dvouhodinová stávka na podporu_
_demokratisace._
_Také Vysoké se zapojilo na generální stávku v divadelní budově což vedli: Josef Petruška a Jiří Ďou-_
_balík a založeno O. F. Účastníci měli trikolory, vlajky a hesla: Svobodné volby._

### **Rok 1990**


1\. ledna se narodil Lukáš syn Josefa Polouprutského ml. č. 19. a 9. umřela 83 letá Božena manželka
Františka Lišky č. 17 roz. Tarantová z Roprachtic. Že s vdovcem potom v síni uhodilo tak, že musel být odvezen do nemocnice, nemohl se ani pohřbu zůčastnit. Prvních několik dnů ledna mrzlo ale
potom přišly dny s hustou mlhu a tmou a i jinovatkou a hladké cesty dělalo. 10. první sněhový poprášek ten rok jenž však byl 14. skoro pryč. Jako příčinu těch nekonečných mlh uváděli nečistotu unikající z průmyslu do ovzduší ale ten rok bylo vládcem roku slunce a staří říkali, že když slunce
vládne, nemá kdy svítit. Koncem minulého roku byla polární zář a hvězda na špičce srpku měsíce.
O prvním staří říkali že je před něčím zlým a o druhém že je předzvěstí dobrých časů. 17. úplně bez sněhu tak že to vypadalo spíše na březen a na lukách hrozná spousta krtičin a 31. tak teplo až se
probudily mouchy. Staří nechválili teplý a bezsněžný leden že je po něm v létě sucho nebo zima a tudíž neúroda.

Ten čas lidé uvítali uvolnění a propuštění politických vězňů ale né sprostých zločinců po jichž propuštění stoupla zločinnost a také né to že se máme omluvit naším bývalým Němcům za odsun.
Za co se oni omluvili nám? A je toho. Do té doby se mládeži vykládalo že se po roce 1948 zemědělcí sdružili dobrovolně v JZD, aby si ulehčili dřinu. Jak to bylo dobrovolně, ukazuje že když se bránili, tehdejší předseda MNV Věnceslav Vodseďálek prohlásil že ve Staré Vsi musí být družstvo, kdyby se mělo jít přes mrtvoly a jiný náš rodák s vysokou okresní funkcí, že kdyby se v každé vesnici 2 – 3 odpráskli že by to potom šlo.
První dva dny února hustá mlha až tma a teprv 3. po rozplinutí ranních mlh krásně a bylo teplo až se mouchy probudily a 4. pěkně až odpoledne. 5. po mrazech zas krásně a teplo až se mouchy
rojily a 8. přímo letní teplo po němž neobyčejně žlutý západ slunce, 9. po noci deště se sněhem, odpoledne sněhová přeháňka; večer úplné zatmění měsíce. 10. poprve v unoru bílo ale dopoledne
sníh stál a 11. v neděli znovu napadl a sfukovalo se střech a padal dál a bylo ho tolik že 16. protahovali silnici a cesty, 17. k večeru krásně. 18. zamračené a obleva. Únor bílý pole sílí. 20. krásně a břehy zas již vytálé, 21. už celé kusy trávníku 22. krásně a teplo až se mouchy rojily 24. krásně
a horko a 25. masopustní neděli zas tak ale k večeru se mračilo. 26. z něho už jen nepatrné zbytky, deštivo a v noci blýskání a hřmění až elektrika zhasla, 27. po té bouřlivé noci poprášek sněhu jenž
padal dál takže 28. ho bylo zas už jako v zimě a padal mokrý dál a trochu s ním foukalo i mlha, tma a odpoledne proráželo slunce.


25\. jubileum toho vítězství československého pracujícího lidu nad reakcí jenž připravovala puč k návratu poměru jaké byly za té proklínané I. republiky. Přitom tehdy **v roce 1948 byl v Praze**
**sjezd rolnických komisí** jehož se zúčastnili 4 staroveští občané a to Josef Soukup ml, Václav Žitný, jeho švakr František Knížek a Jaroslav Večerník. Na noc byli u Žitného bratra v Čakovicích. Soukup
tam tehdy koupil od berního úředníka Vladimíra Koldovského kus pole zvaný Okrouhlík o čemž už byli psaním dohodnoti podle tehdejšího hesla „půdu těm kdož na ní pracuji!“ Žitný a Knížek
nájemci usedlosti se také domáhali vlastnictví půdy a Večerník tam byl ze zvědavosti a byla to první jeho cesta do Prahy. Tehdy před museem jeden řečnících k plnému Václavského náměstí mezi


jiným pravil „chtějí vám namluvit, že vám chceme nadělat kolchozu, i nenechte si to namluvit, kolchozy se na poměry u nás nehodí“. Už dopoledne vyvolávali prodávači novin „Drtina skočil
z okna!“ a daleko li bylo do skočení z okna Jana Masaryka. Když šli staroveští domu od nádraží, vyslovil Knížek obavu „já jen aby nám z toho nechtěli nadělat kolchozů“ a Soukup mu odpověděl
„kdepak Frantiku, vždyť jsi to slyšel“.
O tom vítězství pracujícího lidu se tehdy vyjádřil Rudolf Skrbek z Roztok „odstrčili od žlábku zažraná prasata a táhle nezažraná sežerou i žlábek“.


1\. března deštivo s větrem a sněhovými přeháňkami čehož předpovědi asi bylo to mračno havranů 26. unora. Ten vítr 1. března až stromy lámal a vyvracel. 3. po noci s foukanicí zamračené a v 10 hodin se začal hrnout sníh a shrnulo se ho tolik, že protahovali silnici a cesty ale 5. zas už obleva
a 7. břehy zas už vytálé, kteréhož dne se slavily 140. narozeniny našeho prvního presidenta o němž nesmělo být 40 let zmínky a Československo nabylo samostatnosti dík Velké říjnové socialistické
revoluci. 8. března na mezinárodní den žen proráželo slunce mraky a sněhu vůčihledě ubývalo.
9\. odpoledne dešť se sněhem, větrem a bouřkou až elektrika zhasla a že byla většina z něho pryč, udělalo zas znovu bílo.

A že 10. padal sníh s větrem tak z toho byla foukanice kterýž den v roce 1948 skončil Jan Masaryk život skokem z okna a že se z úředních míst už od roku 1945 lhalo, nevěděli lidé co si o tom myslet a tak vznikla pověst že za sebou okno zavřel. Ten samý den v roce 1948 se zabila pádem
s patra skoro 40 letá Amálie Čermáková č. 93 která tam lezla pro vejce jež jí tam slepice zanášela…
12\. proráželo slunce teplo až se mouchy probudily, sníh málem pryč a 15. krásně a neobyčejné teplo, létali čmeláci, na jívách se objevily kočičky a bledule dokvetaly.
Celou zimu chodila k č. 20 březí srna, jenž tam sbírala ta Kudrovou nesebraná jablka a že se také pásla na umělými hnojivy přepruděných pastvinách Státního statku, tak tam nad domem 18. zdechla. A druhý případ takto uhynulé srny byl v dolenci. A zajíc tu byl asi 3 roky jen jeden a co jich
dříve bylo. On jich nikdo neželel už pro možné okousání štěpů ale bylo vidėt že jim něco současného neprospívá. Předsedou městského národního výboru byl od ledna né sice náš rodák, ale ve
Staré Vsi č. 78 vyrostlý, Jindřich Matura.
19\. na Josefa krásně, 21. na první jarní den proráželo slunce zamračení; 23. se začal zelenat travník, ale bylo sucho a tvrdo. Na ten den připomínali komunisté vyročí mostecké stávky 1932, že prý filosof Masaryk dal střílet do dělníků. Ono to jistě jeho vinou nebylo a on ten jejich východní vzor
dělal horší věci.

24\. Vlastimil Albrecht vláčel tím svým každoročním záhumenky. Týž den hasičská prohlídka komínů. 25. letní čas; 26. sněhové přeháňky; ten týden přiletěli špačci; 31. začal Státní statek ve
Staré Vsi sít; na jívách se objevily kočičky a šeřík se zazelenal.
Poslední týden března Josef Polouprutský ml. č. 19 podezdíval spodek staré stodoly (mlat a hoření přístodolek) škvárovkami s výjimkou doleního přístodolku který ponechal při novějším mlatě. Ten
čas už bylo dovoleno soukromé podnikání a tak i ve Staré Vsi v tom učiněn počátek hostinskou živností v bývalé škole předsedou občanského výboru Čermákem a Josefem Polouprutským mladým.
Celý první týden dubna byly přimrazky, v noci 3. se blýskalo; 4. kterýž den oslavovali ještě vloni soudruzi státní svátek maďarské lidové republiky který teď už ani Maďaři neslavili… se řídce trousil sníh a bylo mrazivo; 11. na Škaredou středu zamračené az tma a padal sníh až bílo zůstalo až do
večera kdy přišel důkladný dešť. Na Velkou neděli přešel dešť odpoledne v troušení sněhu; jak stoupalo náboženské uvědomnění po 40 let potlačované, vidno z toho, že Velkou neděli bylo ve Sboru
Československé církve ve Vysokém pokřtěno 11 nejen děti ale i dospělých.
První brambory ve vsi sázel Václav Žitný ještě do Velikonoc; šťovík, pampelišky a jiné již kvetly a byly krátké což velkou úrodu krmení neslibovalo. Velikonoční pondělí (16.) krásně ale odpoledne


se zamračilo; děti po koledě chodily ale čekaly patrně že dostanou cukroví, čokoládu nebo peníze, protože vařená vejce zahazovaly.
17\. se ještě v dešti rozléval sníh kterýž den uřízla hoblovačka Josefu Polouprutskému st. 3 prsty pravé ruky z nichž mu 2 v nemocnici nasadili ale třetí nalezen nebyl.
21\. k večeru bouřka s deštěm kdy do Prahy na pozvání presidenta Havla přiletěl papež Jan Pavel II., který by sem byl chtěl už na tisícileté oslavy arcibiskupa Metoděje což tehdejší mocipáni odmítli. Druhý den byl na Moravě a na Slovensku kterýž den slavili soudruzi 120. narozeniny svého mesiáše Lenina.
23\. začaly rané třešně kvést a pozdní a višně až 1. května proto že přišlo deštivo a zima a zároveň se zazelenaly buky a jiné lesní listnaté stromy. Při té papežově návštěvě Prahy byla ze Staré Vsi přítomna Marta Čermáková č. 93.

23\. 24. 25. 2. pršelo a rovněž 26. kdy však v poledne prorazilo slunce jehož byl potom nádherný západ ale předním asi dvakrát zahřmělo; 28. po noci na střechách a místy na zemi sněhový poprášek, větrno a chvílemi letěla vločka sněhu, v neděli 29. překrásně a 30. kdy se většinou sázely záhumenkářské brambory, bylo deštivo.
Když po roce 1948 hned nebyla vesnice skolektivisovaná, jezdili soudruzi z okresního sekretariátu strany do obcí, aby pobízeli zemědělce k polní práci, jakoby to ti nevěděli už od doby Kaina.
A taky je jednou čekali i v Roprachticích. Byli už v hospodě všichni a kdosi říkal „čas letí měl bys to předsedo zahájit!“ A ten odpověděl „ještě musíme počkat na soudruhy z okresu“, na což se ozval
Petr Strnádek vulgo Petr Palasů „to je zajímavé, já jsem vždycky, když jsem chtěl zasít, potřeboval vola a ne okres“.

1\. květen bez průvodu ale promluvou před divadelní budovou; krásný den 2. překrásně, buky, břízy a jiné se zazelenaly. Státní statek začal sázet brambory na Krčovském a Novákově nade vsí a začal pásti krávy, jichž měl ve Staré Vsi 121, jinak mladého dobytka měl? kusů a 4 kusy integrační a to
u předsedy OV Čermáka, u Vlastimila Albrechta, u Josefa Polouprutského a u Václava Žitného. 5. na severu bouřka ale tady téměř ani nekáplo, zato u č. 9 u Janouška urazil blesk několik větvy u lípy.
Ten den oslava povstání proti Němcům v roce 1945 ale především narozeniny Karla Marxe
(1818) a hned druhý den 20. výročí podepsání smlouvy o přátelství, spolupráci a vzájemné pomoci mezi námi a Ruskem a 9. státní svátek osvobození celé naší vlasti sovětskou armádou o kterémž
osvobození se tenkrát vyjádřil bývalý rudoarmějec Antonín Štěpánek „dostali jsme se z bláta do louže“. Šeřík právě také tak krásně kvetl jako tenkrát před lety.
10\. se poprvé ozvala kukačka, vlaštovky tu byly už dva týdny. Skoro každý den bouřka ale nepopršelo a bylo sucho. 11. zemřel 52 letý Václav Holý u nemocnice, manžel Jany dcery Bohuslava
Večerníka č. 35.
14\. slavný den naší historie, výročí založení naší rodné strany (1921) komunistické strany Československa na kterýž slavný den dnes začal Janoušek první ve vsi sušit seno a předposlední týden května sušila jich již většina.
16\. důkladně popršelo ale potom po těch horkách a bouřkách přišly zimy a přimrázky ba mrazy až nátky které brambory vyraziliy, na černo omrzly. No tráva nebyla tak nejhorší.
V Roztokách je zemřela 68 letá Žofie Laurinová dcera Františka Hrádeckého kominíka z č. 265 na nějakou rakovinu na níž zemřela teď rok její nevlastní sestra 57 letá Marie Babcová č. 26, dcera
Františka Kobra. Po 26. se začala sázet hlavatka a dumliky a vláha nebyla.
29\. zima, zamračilo se, až se setmělo a odpoledne přešla přeháňka se sněhem. Po té loňské přeůrodě jablek, jabloně vůbec nekvetly.
Dne 2. června rozváželi členové volební komise: předseda OV Jiří Čermák a Vlastimil Albrecht kandidátní lístky k volbám do sněmovny lidu, sněmovny národů a České národní rady. Ostatní
členové komise byly: Josef Polouprutský ml., Marta Čermáková a z Vysokého: učitel Kramář a Josef
Rón č. 87.


4\. Svatodušní pondělí deštivo a odpoledne jednou zahřmělo. V roce 1952 Svatodušní neděli dopoledne ve schůzi prohlásil tehdejší předseda MNV Věnceslav Vodseďálek č. 10 že „ve Staré Vsi musí být JZD kdyby se mělo jít přes mrtvoly“. Jiný náš rodák který tu ten čas ale nebydlel, zas z té
samé příčiny „kdyby se v každé vesnici 2, 3 odpráskli, ono by to potom šlo“.
8\. a 9. volby. Ve Staré Vsi bylo 59 voličů ale volilo jich 68. Protože tu volili nějací rekreanti takže byla účast 100%, u dvou voličů byli s urnou; u Marie Kvardově a Jaroslava Večerníka.
Strany, které se tu volili, byly: 21 Sociální demokracie, 18 Strana zelených, 12 Soužití, 11 Spojenectví zemědělců a venkova, 10 Komunisti, 9 Volební seskupení zájmových svazů, 22 Strana přátel piva, 3 Čs. strana socialistická, 4 Hnutí za občanskou svobodu, 23 Křesťanskodemokratická unie,
7 Občanské fórum.


Do sněmovny lidu bylo: 21 (3), 18 (3), 12 (2), 11 (4), 10 (6), 9 (1), 2 (0), 3 (2), 4 (1), 23 (6), 7 (39).
Do sněmovny národů: 21 (3), 18 (5), 12 (0), 11 (4), 10 (4), 9 (0), 22 (0), 3 (2), 4 (0), 23 (5), 7 (38).
Do České zemské rady: 21 (3), 18 (5), 12 (0), 11 (4), 10 (5), 9 (0), 22 (1), 3 (2), 4 (0), 23 (6), 7 (37).
Čísla: 20, 6, 8, 13 ve Staré Vsi volena nebyla.


To byly tedy zas jednou volby jaké mají být a jaké nebyly od voleb roku 1946 tehdy měli komunisté 115 hlasů, proto že pod dojmem ruského vítězství v nedávné válce volili je i zemědělcí. Za to je nevolili dělníci kteří do toho viděli a tak měli 45 hlasu národní socialisté, 43 sociální demokraté
a 15 lidovci. Ještě se stále pamatoval výrok jednoho Vlasovce Stalinova krajana „a pamatuj si Hitler,
Stalin jedna svině!“
Nevolební volby byly už 30. května 1948. Bylo odevzdáno 179 kandidátek a kdežto 1946 byly
2 lístky prázdné, byly 1948 prázdné lístky v počtu 12 a ty hned Josef Soukup zlikvidoval a nahradil je těmi jednotnými. Počítalo se s tím že se k nim ti, co je dali, hlásit nebudou a také se to uhodla až
na Milenu Albrechtovou ze mlýna, která se k tomu přiznala v krámě. K volbě nebyly připuštěni:
Antonín Skrbek se ženou, Bohuslav Novák se ženou, Karel Koldovský se ženou a Bohuslav Chlum a tak byla naše obec vyhlášena za vlasteneckou.
Ono se ledacos sovětského nezamlouvalo, například to rozdělení se o Polsko ale to se omlouvalo zachráněním rusínského území Polska před německým uchvácením.
Předseda MNV Věnceslav Vodseďálek č. 10 šel v tradici svého předchůdce Jana Vodseďálka č. 10 posledního rychtáře a prvního starosty vulgo Houzy Starova v dělání občanům nepříjemnosti. Tak
Karel Čermák nasil místo žita pšenici, tedy lepší a zaplatil pokutu, že narušil osevní plán. Jaroslav
Večerník měl v roce 1949 nasetou pšenici jarku i ozimku a aby s tím neměl ve stodole nesnáz, nabízel ozimku někomu a řekl si o ni Vodseďálek a zaplatil ji až 1951 když Večerníkovi umřela matka prodal
mu 250 kg dodávky žita s odůvodněním že mu ubyl strávník a Večerník dodávku splněnou měl a obec celkově taky. On té nezaplacené pšenice nebyl žádný lán ale 20 arů jistě. Také ti dva estébáci
co přišli zatknout Oldřicha Vodseďálka malíře, pro tu zelenou internacionálu, byli přes noc v č. 10.


10\. června 1990 o roprachtické pouti zamračené a ráno slabá mlha 11. začal Státní statek séci na senáž. V tom týdnu deště, bouřky a lijáky po tom deštivém Medardu a přitom probralo zas až na
základ jako skoro každoročně brambory na Krčovsku brázdy z kopce do kopce a co to vždy drahocenné hlíny odneslo. Ta na nich omrzlá nať to zas těmi dešti dohonila. 20. krásně až žár a opravdu červnový den a 21. první letní den zamračené, vítr, deštivo, zima.
22\. odpoledne horko a k večeru bouřka s lijákem. Ten čas zavedli telefon do domu č. 93 Jiřího
Čermáka náhradou za č. 98 které jsouc neobydleno, bylo zamčeno. Poslední týden června již kvetly lípy, byly horké dny s bouřkami; 30. se ženil Jiří, mladší syn Josefa Polouprutského č. 19 s Lenkou
Kobkovou z Příbora a zrovna se odstěhoval na Moravu.


Nářek nad lesy Krušných a Jizerských hor zničenými výdechy průmyslu a vichřice ale přesto se porážely zdravé selské lesy u nás. Zrovna jako se mluvilo o soukromém hospodaření a Josef Janoušek si podal žádost o navrácení kousku pozemku nad cestou nad domem vedle kolena silnice, na
což odpověď nedostal ale Státní statek honem tam trávník rozkultivoval přestože tam semínko nasil teprve minulý rok.
První týden srpna krásně a u bramboru už suchem žloutla nať.
5\. pouť (vysocká) 6. po úplňkové noci deštivo, mlha, tma a zazelenal se vypálený trávník, 8. též popršelo s bouřkou kteréhož dne měla pohřeb 79 letá vysocká občanka Otílie vdova po Františku
Knížkovi někdy nájemci staroveských usedlostí č. 33 a 80, majitelka staroveského už nestojícího č. 74 s pozemky, sestra Václava Žitného č. 27. 10. odpoledne deště s bouřkou a 11. dopoledne hustá mlha.
To leto znovu stavěli majitelé č. 48 u Vlášků z něhož zbyl zadek ze škvárovek a hasiči zachránili dřevěnou světnici.

Srpen měsíc žní a nezbývá vzpomenout dřívějška kdy se mlátilo venku u kravína a na noc se to, co tam bylo, neukládalo a tak se svěřil František Čermák č. 93 že časně ráno vyjda nad dům, při stihl
Karla Nováka č. 13 jak s otčímem Janem Hartigem odnášejí od mlátičky každý plný pytel. Naslouchající mu řekl „tak to ohlásíme“, ale Čermák na to „jo a dokázal bych já to starý reakcionář a on vyznamenaný soudruh?“ A tak mlčeli.
V srpnu 1990 mnoho myší, které dělaly velkou škodu na bramborách. Následkem sucha už žloutlo listí a padalo ze stromu, hlavně líp a pro nedostatek vody, zákaz kropení a zalévání. Byly
i bouřky s menšími střiky ale co to bylo na to sucho, takže už v polou srpna žloutla nať u bramboru takže je záhumenkáří v prvním týdnu září začali kopat do sklepa, aby je myši nedožraly. Jablek
a slív přece jen něco narostlo.
16\. srpna zemřela u syna Jiřího v Jablonci nad Nisou 88 letá Božena vdova po Ladislavu Kobrovi č. 98 dcera Josefa Hlůže ze Stanového č. 19 u Žantů, která by byla vlastně nejstarší staroveskou občankou. V roce 1988 umřel stár 85 let Stanislav Kobr č. 81, v roce 1989 jeho 65 letý bratr Vladislav
č. 98 a teď jeho žena kterážto měla pohřeb na vysocký hřbitov toho památného dne 21. srpna na výročí 1968, kdy nás tehdy přišla zachránit bratrská pomoc Varšavského obranného společenství,
před vpádem Severoatlantického útočného paktu.
Karel Novák č. 13 si to tenkrát pochvaloval, že jen když se nám tomu podařilo zabránit v poslední chvíli, kdy už měli v západním Německu levou nohu zvednutou. A chlubyl se, že on se také podepsal na žádost o tu pomoc. Tento poslanec se též vynášel s tím že president husák mu při ná vštěvě jejich závodu podal ruku a oslovil ho „Karle“, a to že zavazuje a jiného hodnostáře strany jmenoval
„Pepik Korčáků“. Když jednou vybízeli k šetření benzínem a jeden občana na to řekl, že by ušetřili, kdyby pořád nelétali, řekl na to Novák: Né, nemůžeme ani chvilku nedávat pozor, už Fučík říkal –
„Lidé bděte!“ Jen jednou jsme nedali pozor a už nám Amerikání naházeli mandelinku.
Roku 1990 na Bartoloměje 24. srpna překrásně což je předpověď pěkného podzimu. V tom týdnu zahájil Státní statek žně. Posledních pět dnů srpna překrásných a 31. v noci se blýskalo.
25\. ta srážka vlaku pod Spálovem při níž 12 lidí uhořelo a 32 bylo zraněno.
1\. září hrozně hustá mlha která teprv před západem se zvedla. 2. na svátek Vietnamské demokratické republiky mlha slabší, deštivo, tma, kterýž den zemřel 85 letý František Liška chalupník č. 17, nejstarší zdejší hasič a svého času nejlepší žák zdejší školy. Byl zde poslední Liška z rodu jenž poměl
následující domovní čísla: 11, 46, 66, 63, 58, 71 a aby počet obyvatel zůstal v rovnováze, narodila se v č. 1 dcera Karolína. Zesnulý trpěl hrozným popletením myšlenek.
Minulá léta umíral každý rok jeden s Kobrů, ale 1990 vzala smrt tři z Lišků a to ještě 19. toho měsíce 90 letou Františku vdovu po Josefu Martincovi řezníků dceru Františka Lišky č. 17 jenž byla
svého času první rozvedená ze vsi. 3. docela pěkně kterýž den začátek školního docházky a ze Staré
Vsi jich chodilo do vysocké školy 9 žáků.


9\. o vysokém posvícení kdy soudruzi oslavovali státní svátek Bulharské lidové a Korejské lido vědemokratické republiky, proráželo slunce, deštivo. Na kopání bramborů bylo potom prašném suchu bláto.

Ve Vysokém udělali anketu k podzimním volbám, aby voliči na dodané jim lístky napsali, koho navrhuji za starostu a členy obecního zástupitelstva a listek s tím dali do schránky v prodejně do
15\. září.

Dál deštivo v němž většina záhumenkářů vymazala brambory z bláta. 21. na den založení Rudého Práva po ranním jasnu odpoledne pršelo.
23\. o našem posvícení bez muziky i mše bylo zamračené; 25. k večeru bouřka, 29. krásně a rovněž 30. kdy zaveden zas zimní čas.
Roku 1990 zemřelý Liška se začal učit truhlářem u Jana Jandy na Kopci odkud přešel k Antonínu
Večerníkovi č. 76 kde se doučil ale ani hodinu nepotruhlářil a za německé okupace byl pomocným dělníkem na silnici při cestáři Háskovi z Blanska a když ten upadl v nemilost pro kolaborantství,
stal se cestářem sám a byl jím až do důchodu. Jeho otec František Liška byl krejčí a to takový, že měl i dělníka Antonína Syrovátku č. 3. Děd František Liška byl tesař a praděd Josef Liška jenž se do č. 17
první přiženil k Marii dceři Václava Vodseďálka, byl soustružník a dělal přádky (kolovraty) a k stáru byl slepý.
Žně vysockého Státního statku se nepřízní počasí v září značně protáhly, čímž docházelo ke ztrátám a znehodnocení vlivem prorůstání hlavně u žita ale jinak byla úroda dobrá.
1\. října deštivo a po poledni bouřka, 3. přímo letní den listí žloutnlo a padalo a 10. po prvním přimrazku krásně. 15. 16. 17. zrovna letní dny; 28. se do minulého roku neslavil jako den samostatnosti ale znárodnění, poslední tři dny října deštivo, mlha, tma a listí všecko už spadlé.
První čtyři dny listopadu deštivo a 4. první sněhová přeháňka; 5. první sněhový poprášek na
6\. už opravdu bílo jež ale ještě nezůstalo a ještě 17. v noci bouřka s povětřím a lijákem.


Příprava na obecní volby na 24. listopadu čtyři strany:
I. nezávislý kandidát vlastně kandidátka
II. koalice strany lidové a nezávislých kandidátů
III. Československé strany socialistické a nezávislých kandidátů
IV. Občanské fórum


Volilo se 15 členů a ve Staré Vsi se volilo v bývalé škole. V místní volební komisi byl ze Staré Vsi
Karel Svatý a v okrskové Stará Ves předseda Josef Polouprutský, místopředseda Václav Kramář z Vysokého, zapisovatel Jiří Čermák, Vlastislav Valášek z Vysokého, Marta Čermáková a Vlastimil
Albrecht.

Ze Staré Vsi kandidovali: Marta Polouprutská č. 19 a ing Karel Kellner č. 50. Do zástupitelstva se dostal jen druhý a to za rádního. V místě dostal hlasu 47 a celkově 376. Polouprutská 27 a celkově
138\. Starostou se stal Jindřich Matura na 527 hlasů celkových ze Staré Vsi 95.
1\. prosince pěkně, prvně protahovali silnici a cesty, okna prvně zakvětovaná. 2. zamračené, mráz menší a teklo ode střech; 6. kdy Státní statek obdarovával na Vánoce své důchodce, bylo zamračené,
7\. po velkém mraze krásně. 9. že v mlze dělalo jinovatku která byla skoro celý následující týden, krtci ryli skrz sníh.
10\. mlha, deštivo, břehy vytávaly takže když byl sníh téměř pryč, napadlo ho mnohem víc; 12. až
16\. mlha a tma a slunce se ani neukázalo. Na Štědrý den krásně ale okna zvrchu zamrzlá, 25. zrovna tak a i na Štěpána, 30. deštivo a rovněž 31. Nedlouho před Vánocemi jednu noc byla severní zář.
Ten rok byl vládcem roku slunce. Ten rok se tu jedno dítě narodilo a dvě osoby umřeli a to manželé Liškovi č. 17 a ve Vysokém umřela Lišková 90 letá sestra.


Ze stálých obyvatelů tu bylo v několika číslech jen po jednom. Tak hned nejstarší ze vsi Marie
Kvardová bydlela v tom rozsáhlém stavení č. 73 sama a tak ještě v č. 78 Libuše Blumrichová. Josef
Šmíd v č. 46 poslední tu svého rodu. V č. 87 Vlasta Nováková a v č. 43 Marie Nováková. Kdysi to bylo 14 rodiny Nováků a teď tu zbývaly jen ty dvě vdovi a to první upadla a potloukla si hlavu
a tak si ji vzala k sobě dcera v Jablonci nad Nisou a tak zůstalo č. 87 na dráze prázdné a zrovna tak č. 43 u Zadních Vojáků když si matku vzala k sobě dcera Marie Polouprutská v č. 19. Rovněž
v č. 20 u Vršťalů bydlel Jaroslav Večerník sám a ještě také vdovec v č. 26 v Dolením Krčoví Josef
Babec a v č. 47 u Kucheláků Anna Babcová. Pavla Uhlířová též jsouce sama odešla k synovi do pohraničí, čímž zůstalo č. 60 na Vystrku neobydleno. Ten rok ujala Jaroslava Řehořková z Jilemnice zboře niště domu č. 61 u Blažtičků od matky Marie Řehořkové z Vysokého č. 216 odkudž byla
odevzdávající matka Božena Bínová, dcera Františka Vodseďálka č. 61 a ing Vlastimil Lukeš z Českého Dubu od matky Marie Lukešové z Liberce chalupu č. 12 na Pustině (je psáno „pole“ ale
ono to bylo březi).
Ten rok také umřel majitel domku u Sytováka nebo u Kopalů č. 86 rekreant Pluskal.


A **před 100 lety 1890** měla naše ves 767 obyvatel a to 238 můžu a žen 289 jen římských katolíků bydlících v 92 domech jichž bylo 97. Koně byly 4, hovězího dobytka 202, koz 50, vepřů 5, úlů 23.
Roku 1880 bylo obyvatel 465. V lednu 1890 bylo v sousedních průmyslových okresích povstání jehož hlavní příčinou bylo zavedení strojů na sekání korál. Takový stroj obsluhovaný 7 lidmi, nahradil 300 dělníků teď činil těch 293 zbytečnými než továrníci na to nedbali a zaváděli stroje o překot dále. To poznalo dělnictvo citelně když jeho mzda začala klesati a proto zastavili v Jablonci,
Semilech a jinde v okolí práci. Zástupy sklářských dělníků z okresů Železný Brod a Jablonec k nimž se přidružili dělníci z okolí Šumburku a Držkova, vrhli se na továrny. Nejvíce školy snad měl továrník Breit v Lučanech. 7 strojů v jeho továrně bylo rozbito nebo poškozeno. Škoda se páčila na 10 –
20 tisíc zlatých. Boj s četnictvem byl krutý; jeden dělník byl proboden, jeden zastřelen a více jiných raněno. Ženy, jenž se nalezaly v davu, křičely „jen nás probodněte, nám je všecko jedno!“ 16. ledna
zatčen značný počet dělníků. 30. ledna bylo rozloženo v Lučanech vojsko a do továrny postaveny nové stroje. Poněvadž byly obavy, aby se výtržnosti neopakovaly, továrník Riedel v Polomném zastavil práci a ozbrojil své dělníky pro případ návalu povstalců. Kromě četnictva, povoláni do zbraní
finanční strážníci a konečně telegrafováno ráno do Josefova pro vojenskou pomoc, načež ve 4 hodiny ráno přijely dvě setniny vojska, které se odebraly do Desné, Polomného a Hluboké (Potočná), ale bylo to vše zbytečné.
U nás se od 26. ledna do 6. února ve škole neučilo poněvadž se sem dostala chřipka celé Evropě rozšířená. Všechny děti se v nemoci vystřídaly.
8\. unora zemřel 75 letý Frant. Žanta jinak Přidana výminkář na usedlosti č. 18 rodák ze Stanového od Přidanů. Žanta byl toho času nejvzornější hospodář a měl zde první žentour. Celý život nezastonal a i teď umřel bez nemoci. Byl rodák ze Stanového od Přidanů č. 26. Jeho žena byla rozená Housová a děti: Josef nástupce a potom u Pohlů ve Vysokém č. 60, Frant. vedle v č. 93 a potom v Roprachticích č. 243. Antonín punčochář poměl než se usadil v Roprachticích 1/2 č. 94.
Anežka provdaná za Jana Čermáka z č. 42 v Roprachticích č. 243 a potom č. 93 ve Staré Vsi. Marie za Frant. Kobra č. 77 a Anna za Miška v Roprachticích. Usedlost předal synovi za 600 zl. bez výměnku. 31. března se zastřelil 27 letý Josef Novák rolník č. 42 jenž byl hospodářem pouze jeden
rok a nemajíce na jaře peníze na vola, chtěl na matce Janě, aby mu postoupila část výminku aby se měl na co vypůjčit což ona neučinila. Zůstala po něm 23 letá vdova Marie a 1 1/2 roku stará dcerka
Marie. Vdova se znovu provdala za zedníka Soudila v Kopřoví jenž spadl z lešení při stavbě radnice v Rokytnici a zůstal do smrti mrzákem. Usedlost č. 42 prodána v dobrovolné dražby 7. srpna a koupili ji za 1440 zl. Josef Vaníček č. 58. Dluhy byly: daně 5 zl. 25 krejc. obec 35 zl. 91 1/2 Krejcar.


Zádušní pokladna semilská 115 zlatých 9 krejc. Jos. a Frant. Šmíd 550 zl. 99 krejc. Jana Nováková
319 zl. 47 kr. této výměnek od Nového roku 4 zl, notář Červinka 18 zl. 2 1/2 kr. Petr Skrbek ve
Vysokém 15 zl. 96 kr. Jos. Ducháček 19 zl. 21 krejc, dohromady 1 063 zl. 91 krejc.
Domek č. 58 u Lišků od Vaníčka koupil Jáchym Kopal z Jílového. 19. července byla dražba na domek č. 62 na Stráni prohospodařeného kramáře Hynka Hnyka pro dluh 60 zl. Frant. Kobra mlynáře ve Vojtěšicích. Mimo to zde byly ještě pohledávky: Čeňka Kobra č. 54 – 560 zl., Jana Šmída
600 zl. a něco tam mělo vtěleného Frant. Žanta, Frant. Housa a Ant. Koldovský.
Koupila to za 400 zl. Marie Zemanová z Roztok nevěsta Kamila Vodseďálka bydlící s dcerkou ve staré škole u Anny Vedralové a jíž to vlastně vydražil tchán Pavel Vodseďálek č. 95 jenž znal svého
syna a proto mu ani zápis nedal.
10\. září zemřel 77 letý Vít Novák podruh v č. 10 bývalý chalupník č. 24 a proto zvaný Vít Kostnický jenž chytal lidem po lukách krtky. Kněz, zapisující jeho úmrtí, napsal „nezaopatřen svátostmi umírajících, bydlel u mediánů“.
9\. října byla Barbora Bouzková č. 65 odsouzena pro urážku na cti svého švakra Josefa Žanty č. 15 k 15 zl. pokuty ve prospěch zdejšího chudinského ústavu.


Ve Staré Vsi 19. unora 1991

Jaroslav Wečerník

### **Rok 1991**


Na Nový rok mlha, deštivo, tma a odpoledne padaly hrozné kusy mokrého sněhu a takové počasí bylo zhruba celý leden. Tu proráželo slunce, tu posněžilo, v polou měsíce sníh až na nepatrné zbytky pryč, ale louky od krtků a myší proměněny téměř v pole a 21. kdy už nebyl opravdu žádný sníh,
napadlo ho odpoledne mokrého jako v normální zimě ale 31. po velkém mraze krásně. 12. byla ve škole výroční hasičská schůze a 20. zemřela bezmála 72 letá Božena Koublová vdova dcera Josefa
Vodseďálka č. 54 na Skále. Kremace 25.
Číslo 43 u zadních Vojáků přestalo být obydlené anžto si Marii Novákovou vzala dcera Marie
Polouprutská do č. 19 a č. 87 rovněž neboť Vlastu Novákovou si zas k sobě vzala dcera v Jablonci nad Nisou.

Začátkem února zas nějaký sníh napadl a i mrzlo; 12. zemřel na infarkt bezmála 44 letý ing. Pavel
Svatý č. 83 zaměstnanec JZD ve Zlaté Olešnici. Zůstala vdova dr a dvě malé děti. Koncem unora hodně lidé stonali na chřipku a tu zimu se zde velmi rozmnožily kuny.
Ze zvýšením ceny lidé tak nekupovali maso, tak neodebíral zas masný průmysl dobytek a těm, jenž krmili integrační býčky, přerostly tito v býky a Státní statek porážel sám a prodával maso
a i mléko prodával lidem mimo mlékárnu.
3\. března prováděl sčítací komisař Karel Svatý č. 83 sčítání lidí a bytů. Obyvatel bylo 74 a budov a objektů 76. Ten rok se neslavil MDŽ (mezinárodní den žen) 6. března ale také nevzpoměli 7. března
narození prvního prezidenta. 8. zemřela 75 letá vdova Anna Nedorostová sestra Josefa Hrádeckého č. 94 pro odejmutí nohy a před odejmutím druhé.
10\. sníh skoro pryč, 16. polojasno a pařila se zem a objevily se první motýli a to barevní. 18. se zde prvně objevili špačci, bylo skoro parno; 19. na Josefa, kteréhož jména zde byly 4 občané; 21. první jarní den, mlha, deštivo, tma a v noci bouřka 28. dopoledne sněhové přeháňky až bílo zůstávalo,
když 17. se o sněhu mohlo říci že je pryč a den byl zrovna červený; 29. po noci bílo což však dopoledne stálo a 31. Velkou neděli kdy zaveden zas Letní čas, byla zima a deštivo či spíše sněživo.


**Ještě sčítání lidu** . 75 budov obytných, jedna bývalá škola, jedna hasičská zbrojnice, jedna chata
Arazimových (bývala stodola bývalého č56).
Stále obydlených domů 23, neobydlené 4, rekreačních chalup 49 včetně té u č. 56, celkem budov a objektů 76.
Stálých obyvatel 74 z čehož mužů dospělých 26, žen dospělých 31, děti 17. Z toho důchodců mužů 9, žen 11.


Poslední dny dubna sem tam někdo sázel brambory, do Hořence se zas přistěhovali cikáni neboli podle nového Romové a zaměstnanci okrsků ze silnice vytahali žulové patníky že prý ohrožují bezpečnost jízdy. První cestář na naši silnici Hynek Hlava č. 47 je každý rok bílil.
Ono krom března teplo nebylo ale s květnem teprv zima přišla 3. umřel v nemocnici ve Víchové bydlivší Vladislav 56 letý syn Ladislava Kobra č. 98. Pořád deštivo se sněhem.
8\. (května) začali rané třešně kvést; 9. na den osvobození od Němců sázel Vlastimil Albrecht těm svým každoročním brambory kterýž den majitel č. 18 boural stodolu postavenou roku 1907.
15\. třešně v plném květu, 16. dlouhá přeháňka až bílo zůstalo ale hned sluncem sníh stál. 19. vše rozpuštěné a kvetlo ale pro zimu včely a hmyz na květy nešly. 9. se prvně ozvala kukačka a pak už
nic 19. k večeru a v 7 hod. první ten rok duha neobyčejně jasná. Do teďka se nemohl nikdo dočkat aby mu s Uhelných skladů v Rokytnici přivezli uhlí, leda bylo li zrovna mokré a teď že u něho zvýšili cenu, ho už rozváželi a raději víc. 24. ráno sněhový poprášek a dál sněhové přeháňky a 26. o roprachtickě pouti odpoledne slunečno až se pařila země a potom bouřka. 27. první opravdu májový
den a ještě to nebylo to pravé. 30. začal Janoušek první ve vsi sušit seno a ono nebylo co. Poslední týden května přestali důchodci zaměstnáni ve vysocké továrně do zaměstnání docházet a bývalý
řiditel Plucha náhle umřel.

Ty dny dával Václav Albrecht na dům č. 75 u Krejčů novou omítku. Domu, který vystavil předek jeho ženy a vedlejší zvoničku František Vodseďálek zakladatel zdejších divadel.
V Praze byla tyto dny ta výstava na paměť té první 1791 a té jubilejní 1891 přičemž se vzpomělo že tenkrát 1891 byli sousedé na pobytí a hovořili o výstavě co tam za pokroky lze vidět a ozval se
i známý pravdomluvce Frant. Šalda č. 13, že také byl na tom auštelunku, třebaže všichni věděli že tam nebyl a tak se ho ptali co tam viděl? A on že tam měli mašinu do které zavřeli živou krávu a na
druhé straně z mašiny krom jiných věcí vyletěli hotové faldovačky (boty).
1\. a 2. června 1991 bylo krásně, jabloně v plném květu co to však bylo platné když pro zimu a nečas na květ žádný hmyz nešel, bylť červen toho roku nejhanebnější měsíc a ani seno sušit se nedalo a přes deště, vláha pořád nebyla. 8. na Medarda v pravé poledne dlouhý liják s důkladnou bouřkou
a kroupamy až místy pole a cesty bral. Seno sušil už kdekdo ale pro nečas v červnu neusušil nikdo a přitom přívalu 8. měli lidé záplavu i v síních a kroupy se opakovali 11. a 19. s bouřkou. 22. první
letní den opravdu letní; 24. na Jana Křtitele hned ráno bouřka s lijákem což přešlo za den třikrát při celodením dešti; 26. slušný den ale na večer bouřka s dlouhým lijákem přičemž pořádil kulový
blesk ve spižírně č. 55 Jaroslava Špačka a v garáži č. 65 Vlastimila Albrechta. Podle staré pranostyky nemá kukačka kukat po Janu Křtiteli, že ohlašuje drahotu a to si dovolila tento rok a uhádla to.
Tráva poslední dobou vyrostlá, od dešťů povalená a v ní ta spousta krtičin že si každý představí tu seč.


**Ještě ke sčítání lidu** . Tak v naší vsi bylo trvale obydlených domů 25, rekreačních 52, automatických praček 13, televizoru 19, telefonu 3, aut 15, koupelen 22, trvale bydlících osob 74, mužů v 37, žen
37, chlapců do 16 let 8, dívek 11, dočasně přítomných 6, dočasně nepřítomných 2, Československé národnosti 73, Němec 1.


S červencem přišlo krásné počasí a žáry, aby se seno, o které najednou nikdo nestál, konečně dosušilo, třešní ten rok mnoho nebylo aspoň nemělo mládež co lámat a lípy kvetly kolem 6.
Bylo i několik bouřek a to v noci ale někde v dálce za Kozákovem, žádná nade vsí a 18. se při táhla po bouřce mlha a 14. o staroveské národní pouti odpoledne do večera deštivo. Před ní v sobotu tancovačka. Ten čas tu měl Státní statek v kravíně 115 krav; v odchovně 99 jalovic a u pěstitelů 11 integračních býku, které už přerostlé neodebíral, poněvadž nešlo maso na odbyt pro vysokou cenu. Při
20\. se konečně dosušilo seno a někteří začali hned sušit otavu; 22. na Maří Magdalenu kteréhož jmena tu bylo 6 osob, bylo krásně. V minulosti na ten den býval v selských místech oběd z nových
bramborů. 25. na Jakuba zamračené což prý znamená v přiští zimě mnoho sněhu a 26. na Annu kteréhož jmena tu byla jedna osoba a to Anna Babcová č. 47, bylo deštivo; roku 1914 ten den v neděli mobilisace do první války.
29\. žár; 30. zrovna tak ale v pravé poledne spadly asi 3 kapky deště a 31. se na den zatáhlo a k večeru dlouhý liják tak hustý že nebylo sto kroků vidět a po něm duha když už s bramboru vadla nať suchem.

V srpnu bylo dosti bouřek, né všechny přímo tady a i nějaká kroupa spadla a 4. o pouti (vysocké) bylo překrásné, obilí na poli měnilo barvu a zrálo a těch krásných ba překrásných dní měl srpen
mnoho. Také houby začínali růsti.
V polou srpna už na některých bramborách žloutla nať, na některých už byla pryč protože přes deště vláhu neudělalo a srpen je na brambory rozhodující a taky začínali lidé kopat už do sklepů
aby je myši nedožraly.
10\. na Vavřince bylo deštivo což nepředpovídá pěkný podzim 24. na Bartoloma odpoledne stříklo o čemž zas je pranostika že je li na ten den hezky může si sedlák dát jednu ruku do kapsy a ještě práci dodělá a je li deštivo, nedodělá jí ani kdyby měl deset rukou.
V tom týdnu po Bartoloměji začal Státní statek žnout ječmen jehož měl mnoho nasetého, lidé začali sušit otavu v níž bylo mnoho hlíny od krtků. Poslední týden srpna překrásně a až žáry.
2\. září začátek nového školního roku, ze Staré Vsi jich do vysocké školy chodilo 6.
Ten rok přeůroda bílých motýlů a podle toho také vypadala zelenina; kolik let nebyla k spatření veverka a najednou jich bylo dosti. Celý měsíc září krásný a horký a přes střiky, lijáky a bouřky jenž
se vyskytly, byla sucha a brambory nevyrostly.
22\. o staroveském posvícení přímo letní den; 28. na svatého Václava rovněž a i 21. na první podzimní den a 29. kdy zaveden zimní normální čas bylo zamračené a tma.
První týden října přeháňky a i překrásné dny, mlha a tma, slunce proráželo mraky. Nějaká jablka se urodila ale shnilá byla už na stromech.V neděli 6. zemřela nejstarší občanka staroveská 88 letá
vdova Marie Kvardová č. 73 dcera Pavla Hutského z Roztok která byla v té rozlehlé stavbě sama 16 let.
7\. ještě létali motýli; v neděli 20. udělalo ráno první sněhový a už tu důkladný poprášek jenž však během dopoledne stál. Následovala řada pěkných dnů ale i mrazu; 24. padal sníh celý den ale bílo
neudělalo, 27. okna za záclonou prvně zamrzlá a do konce října už krásně ale 31. mrazivý vítr.


Tímto zápisy za rok 1991 končí.


Dne 6. ledna 1992 Jaroslav Wečerník zemřel


## Ediční poznámka


_Od potomků kronikářů z rodu rodiny Večerníků ze Staré Vsi jsem dostala v roce 2022 k dispozici_
_několik knih a sešitů Kroniky Staré Vsi. Jedná se o vzácnou historickou památku, kterou poskytli_
_potomci Jaroslava Večerníka, stále žijící ve Staré Vsi._
_V knize, kterou držíte ve svých rukách, jsou přepsané původní rukopisy z této kroniky. Nejstarší_
_části obsahují záznamy ze starých gruntovních knih ze semilského a navarovského panství z let ko lem_
_roku 1600. Rukopisy pokračují až do roku 1953 a potom volně navazují záznamy z let 1979 – 1991._
_Autor, mimo jiné, čerpal i z pamětí Jana Housy._
_Některá období v originále této kroniky vůbec zaznamenána nebyla anebo jsou zaznamenána jin-_
_de. Text je místy obtížně čitelný pro drobnost písma nebo sešlost časem, někde jsou rozmazaná nebo_
_nečitelná slova, čísla nebo jména. Text je většinou psaný inkoustem nebo obyčejnou tužkou._
_Při čtení kroniky bylo zřejmé, že česká gramatika v minulých dvou staletích ještě nebyla ustálená,_
_což komplikovalo srozumitelnost textu, a navíc bylo jasné, že mnohé výrazy už zanikly. Další kompli-_
_kace s porozuměním textu vznikla tím, že na posledních stranách kroniky pan kronikář dopisoval text_
_zvláštním způsobem. Následující dva roky po konci záznamů (roky 1952 a 1953) vepsal na přeskáčku_
_do všech předchozích stránek podle toho, kde zbývalo na stránce volné místo._
_Cílem mého přepisu (tištěného vydání nebo textu v elektronické podobě) bylo zachování této vzácné_
_památky. Při přepisu jsem se zaměřila především na čtivost a srozumitelnost textu, nezachovala jsem_
_originální uspořádání a všechny roztroušené části jsem seřadila časově za sebou čili po roce 1951._
_Následují roky 1952 a 1953, byť v originálu končí kniha (kronika) rokem 1951._
_Snažila jsme se co nejvěrněji zachovat původní text, což může čtenáře na mnoha místech překvapit._
_Jedná se například o tyto výrazy: hnojnice (močůvka), sníh stál (sníh roztál), může (muže), resoluce_
_cis (císařská rezoluce), šešel (jetel na uzrání na semeno), dumlik (tuřín), čkalo se (čekalo se), Jáchim_
_(Jáchym), poustání (povstání), němci (Němci), urány (vrány), freimarčil/frejmarčil, krunt (grunt),_
_švakr (švagr), vednevnoci (ve dne v noci), sůčastnil se (zúčastnil se), obhad/obhádnut (odhad/odhad-_
_nut) atd. Používání uvozovek bývalo jen na začátku citace, zápis dat je často formou 16_ [24/12] _88_
_(24. 12. 1688)._
_Při čtení původního textu jsem se často setkala s nekonečně dlouhými souvětími, s neobvyklým řa-_
_zením slov v souvětích a občas s náhodným používáním čárek, čímž se mnohdy ztrácel smysl vět. Při_
_přepisu textu jsem proto někde čárky přidávala, nicméně většina jich stejně chybí. Některé pasáže se_
_opakují, protože byly zřejmě vícekrát přepisované. Z tohoto důvodu bylo problematické dělat závěreč-_
_nou korekturu přepsaného textu. Zájemci o historii obce Stará Ves si ale jistě s textem poradí._


_Všem přeji radost z nahlédnutí do dávných i relativně nedávných časů._


_Ludmila Böhmová_

_ludmila.bohmova@gmail.com_
_Čeněk Pova_

_cenek.pova@gmail.com_
_červen 2024_


_fotografie ze sbirky Jaroslava Večernika a Zdeňka Kudra_
_grafická úprava textu, Petra Grulichová_


